༄༅།།འབྲུ་འགྲེལ་འཕྲུལ་ལྡེའི་གསལ་འགྲེལ་
ཐུ་མིའི་དགོངས་གནད་
གསལ་བའི་མེ་ལོང་།།
གསེར་ཐང་བླ་རུང་ལྔ་རིག་ནང་བསྟན་སློབ་གླིང་།

དཀར་ཆག
འགོ་བརྗོད།་(1)
རྩོམ་པ་པོའི་ལོ་རྒྱུས་མདོར་བསྡུས།་(4)
གཞུང་སྤྱིའི་ཡན་ལག་(8）
སློབ་ཚན་དང་པོ། བསྟན་བཅོས་རྩོམ་པར་འཇུག་པའི་ཡན་ལག་
གཞུང་གི་མཆོད་བརྗོད་སོགས།་(8）
སློབ་ཚན་གཉིས་པ། བསྟན་བཅོས་རྩོམ་པར་འཇུག་པའི་ཡན་
ལག་གཞུང་གི་མཚན་དོན་སོགས།་(13）
སུམ་ཅུ་པ།་（18）
སློབ་ཚན་གསུམ་པ། བོད་ཡིག་གི་དབྱངས་གསལ་ངོས་བཟུང་
བ་(18)
སློབ་ཚན་བཞི་པ། སྔོན་རྗེས་སོགས་ཁྱད་པར་གྱི་དབྱེ་བ་བསྟན་
པ་(20）
སློབ་ཚན་ལྔ་པ། ཕྲད་རྣམ་དབྱེའི་གོ་དོན་ཁ་སྐོང་དུ་བཤད་པ།
་(24）
སློབ་ཚན་དྲུག་པ། སླར་བསྡུ།་(27)
སློབ་ཚན་བདུན་པ། ལ་དོན། གཞུང་དོན་འགྲོལ་བ།་(29)
སློབ་ཚན་བརྒྱད་པ། ལ་དོན། སྦྱོར་ཚུལ་བཤད་པ།་（32)
སློབ་ཚན་དགུ་པ། ཨི་ལྡན། །་(40）
སློབ་ཚན་བཅུ་པ། རྒྱུན་སྡུད།་(46）

སློབ་ཚན་བཅུ་གཅིག་པ། ལྷག་བཅས།་（49)
སློབ་ཚན་བཅུ་གཉིས་པ། འབྱེད་སྡུད།་(53)
སློབ་ཚན་བཅུ་གསུམ་པ། འབྱུང་ཁུངས།་（55)
སློབ་ཚན་བཅུ་བཞི་པ། འབོད་སྒྲ།་(61）
སློབ་ཚན་བཅོ་ལྔ་པ། ནི་སྒྲ། །་（63)
སློབ་ཚན་བཅུ་དྲུག་པ། དང་སྒྲ།་(65)
སློབ་ཚན་བཅུ་བདུན་པ། དེ་སྒྲ།་(68)
སློབ་ཚན་བཅོ་བརྒྱད་པ། གང་སྒྲ།་（73)
སློབ་ཚན་བཅུ་དགུ་པ། བདག་སྒྲ།་（75)
སློབ་ཚན་ཉི་ཤུ་པ། དགག་སྒྲ།་（78)
སློབ་ཚན་ཉེར་གཅིག་པ། གདམས་ངག་བརྗོད་པས་མཇུག་
བསྡུ་བ། ཚིག་བཅད་འགྲོལ་ཚུལ། །་（81)
སློབ་ཚན་ཉེར་གཉིས་པ། གདམས་ངག་བརྗོད་པས་མཇུག་
བསྡུ་བ། བསླབ་ཚུལ་གྱི་གོ་རིམ།་(86）
རྟགས་ཀྱི་འཇུག་པ།་(91)
སློབ་ཚན་ཉེར་གསུམ་པ། མིང་གཞིའི་ཡི་གེའི་རྟགས་ཀྱི་དབྱེ་བ་
བཤད་པ།།་（91）
སློབ་ཚན་ཉེར་བཞི་པ། སྔོན་འཇུག་གི་རྟགས་ཀྱི་འཇུག་པ་བཤད་པ།
མིང་གཞི་ལས་སྔོན་རྗེས་དབྱུང་བའི་ཚུལ་སོགས་བསྟན་པ།
་（95）
སློབ་ཚན་ཉེར་ལྔ་པ། སྔོན་འཇུག་གི་རྟགས་ཀྱི་འཇུག་པ་བཤད་པ།
ཇི་ལྟར་འཇུག་བྱེད་བསྟན་པ།་（100)
སློབ་ཚན་ཉེར་དྲུག་པ། སྔོན་འཇུག་གི་རྟགས་ཀྱི་འཇུག་པ་བཤད་པ།
ཅིའི་ཕྱིར་འཇུག་པར་བྱེད་པ་བསྟན་པ།་（202)

སློབ་ཚན་ཉེར་བདུན་པ། སྔོན་འཇུག་གི་རྟགས་ཀྱི་འཇུག་པ་བཤད་
པ། ཅིའི་ཕྱིར་འཇུག་གི་བདག་གཞན་དུས་གསུམ་གྱི་བསྡུས་
དོན།་(107）
སློབ་ཚན་ཉེར་བརྒྱད་པ། རྗེས་འཇུག་གི་རྟགས་ཀྱི་འཇུག་པ་བཤད་
པ། རྟགས་སོ་སོར་ངོས་འཛིན་པ་བཤད་པ།་（111)
སློབ་ཚན་ཉེར་དགུ་པ། རྗེས་འཇུག་གི་རྟགས་ཀྱི་འཇུག་པ་བཤད་པ།
ཕོ་མོ་སོགས་རྟགས་དེ་རྣམས་ཀྱི་འཇུག་ཚུལ་རྒྱས་པར་བཤད་པ་ལས་
གང་ལ་འཇུག་བྱེད་སོགས་བསྟན་པ།་（114）
སློབ་ཚན་སུམ་ཅུ་པ། རྗེས་འཇུག་གི་རྟགས་ཀྱི་འཇུག་པ་བཤད་པ།
ཇི་ལྟར་འཇུག་གི་དོན་གྱི་འཇུག་ཚུལ་ལས་སྔ་མ་གང་ལྟར་གྱུར་བ་
བཤད་པ།་（119）
སློབ་ཚན་སོ་གཅིག་པ། རྗེས་འཇུག་རྟགས་ཀྱི་འཇུག་པ་བཤད་པ། །
ཕྱི་མ་གང་ལྟར་འགྱུར་བ་ལས་མིང་མཐའ་འདྲེན་ཚུལ་སོགས་བཤད་
ང༌།་（123）
སློབ་ཚན་སོ་གཉིས་པ། རྗེས་འཇུག་གི་རྟགས་ཀྱི་འཇུག་པ་བཤད་པ།
ནང་གསེས་ཀྱི་འཇུག་ཚུལ་ལས་རྣམ་དབྱེའི་ནང་གསེས་གང་ཞིག་
འཇུག་པ་བཤད་པ།་（127）
སློབ་ཚན་སོ་གསུམ་པ། རྗེས་འཇུག་གི་རྟགས་ཀྱི་འཇུག་པ་བཤད་པ།
ནང་གསེས་ཀྱི་འཇུག་ཚུལ་ལས་ཕྲད་ཀྱི་ནང་གསེས་གང་ཞིག་འཇུག་
པ་བཤད་པ།་(131)
སློབ་ཚན་སོ་བཞི་པ། རྗེས་འཇུག་གི་རྟགས་ཀྱི་འཇུག་པ་བཤད་པ། །
རྗེས་འཇུག་རྣམས་དགོས་པ་ཅིའི་ཕྱིར་འཇུག་པ་བཤད་པ། །
་（136）
སློབ་ཚན་སོ་ལྔ་པ། རྗེས་འཇུག་གི་རྟགས་ཀྱི་འཇུག་པ་བཤད་པ།

ཡི་གེའི་འཇུག་པ་སྟོན་པའི་བསྟན་བཅོས་འདིའི་དགོས་པ་བསྟན་
ང༌།་（ 1 41）
འབྲུ་འགྲེལ་གྱི་མཛད་བྱང་།་（14 4)
འབྲུ་འགྲེལ་འཕྲུལ་ལྡེའི་ས་བཅད་རྣམས་ཕྱོགས་གཅིག་ཏུ་བསྡུས་
ནས་ཟུར་དུ་བཀོད་པ།་（ 146）
ཟུར་བཀོལ་རེའུ་མིག་(152)
ཀ སྔོན་འཇུག་ཕོ་ཡིག་བ་འདས་པ་དང་གཞན་བསྒྲུབ་ལ་འཇུག་པའི་
རེའུ་མིག་(151)
ཁ སྔོན་འཇུག་མ་ནིང་ག་ད་གཉིས་བདག་གཞན་གཉིས་ཀ་ལ་འཇུག་
པའི་རེའུ་མིག་(167)
ག སྔོན་འཇུག་མ་ནིང་ག་ད་གཉིས་ད་ལྟ་བ་ལ་དམིགས་བསལ་དུ་འཇུག་
པའི་རེའུ་མིག་(168）
ང སྔོན་འཇུག་མོ་ཡིག་འ་བདག་དང་མ་འོང་པར་འཇུག་པའི་རེའུ་
མིག་(169)
ཅ མོ་ནི་བདག་ད་མ་འོང་ཕྱིར།ཞེས་པའི་ལུགས་ཀྱི་སྔོན་འཇུག་མོ་
ཡིག་འ་ད་ལྟ་བ་ལ་དམིགས་བསལ་དུ་འཇུག་པའི་རེའུ་མིག
་（ 173）
ཆ སྔོན་འཇུག་གི་ཤིན་ཏུ་མོ་མ་པང།་བདག་གཞན་དུས་གསུམ་ལ་མཉམ་
པར་འཇུག་པའི་རེའུ་མིག་（177）
ཇ སྔོན་འཇུག་གི་པོ་བ་ཡིག་བདག་དུས་ལ་མཉམ་པར་འཇུག་པ།
་（180)
ཉ སྔོན་འཇུག་མ་ནིང་ག་ཡིག་བདག་དུས་ལ་མཉམ་པར་འཇུག་པ།
་（183)
ཏ སྔོན་འཇུག་མ་ནིང་ད་ཡིག་བདག་དུས་ལ་མཉམ་པར་འཇུག་པ།
་（186)

ཐ སྔོན་འཇུག་མོ་འ་ཡིག་བདག་གཞན་དུས་གསུམ་ལ་མཉམ་པར་འཇུག་
པ།་(188)
ད སྔོན་འཇུག་མེད་པའང་བདག་གཞན་དུས་གསུམ་ལ་མཉམ་པར་འཇུག་
པ།་(196）
མཇུག་བྱང་།་（21 1)

འགོ་བརྗོད།
འཇམ་དཔལ་དགྱེས་པའི་བློ་གྲོས་མེད་ཅིང་དབྱངས་ཅན་མགུ་པའི་ངག་
མེད་ཀྱང་། ། ཡོད་པའི་སྒོ་གསུམ་གུས་པས་བཏུད་དེ་གཞུང་བཟང་འགྲོལ་བའི་
སྐྱབས་གསོལ་ན། ། ཐུགས་རྗེས་འཇུག་པ་དུས་ལས་གཡོལ་མེད་མངོན་འགྱུར་
མཛད་པའི་དུས་ཡིན་པས། །རིངས་པར་གཟིགས་ཀྱི་འཇམ་དཔལ་ཡབ་ཡུམ་
བདག་ལ་སྤོབས་པའི་སྣང་བ་སྩོལ། །
བསྟན་བཅོས་རྩོམ་པའི་རྒྱུ་གསུམ་མེད་ཕྱིར་སྔོན་ཆད་མ་བྱུང་འདི་
བརྗོད་མེད། །གཞུང་བརྒྱ་སྡུད་པའི་སྤོབས་པ་ཕྲ་ཕྱིར་ཀུན་མཐུན་བསྟན་བཅོས་
འབྱུང་དཀའ་མོད། ། བརྡ་སྤྲོད་ལམ་འདིར་རྒྱུ་གྲངས་མང་བས་དྲང་ལམ་ཤེས་
པའི་ངོ་སྤྲོད་ཙམ། །དྲང་པོའི་བློ་ཡིས་དྲང་བཤད་ཡིན་ཕྱིར་འཐད་པར་བྱུང་ན་
སྐྱེས་སུ་མཛོད། །
མཁས་པའི་བསྟན་བཅོས་མཁས་ཕྱིར་བརྩམས་རྣམས་བློ་གསར་འཇུག་
པའི་སྒོ་དོག་ཅིང་། ། སྤྲོས་པའི་བསྟན་བཅོས་བློ་རྒྱ་ཅན་ལ་སྣ་ཚོགས་འཁྲབ་པའི་
གར་མཛེས་ཀྱང་། །གསར་བུའི་བློ་ཅན་མ་རྟོགས་ལོག་རྟོག་མགོ་བོར་འཁོར་
བའི་རྒྱུར་འགྱུར་ན། ། རང་མཉམ་བློར་འཚམ་རང་གིས་ཤེས་ཙམ་གོ་སླའི་ངག་
གིས་འཚམ་པར་འབྲི། །
ཞེས་ཚིགས་སུ་བཅད་པས་མདུན་བསུས་ཏེ་གང་ཞིག་བཤད་པར་བྱ་བ་ནི།
དེའང་སྤྱིར་གངས་ཅན་བོད་ཀྱི་བརྡ་སྤྲོད་རིག་པའི་སྐོར་ལ་བཞེད་ཚུལ་འདྲ་མིན་

སྣ་ཚོགས་ཤིག་བྱུང་བ་ནི། སློབ་དཔོན་ཐོན་མིའི་བརྩམས་གཞུང་ཁ་ཚང་མི་
བཞུགས་པའི་རྐྱེན་གྱིས་ཡིན་པ་ལས། སུ་ལའང་ལན་པ་མེད་པར་མ་ཟད།
འགྲེལ་མཛད་སུ་ཡིན་རུང་མི་རིགས་རང་གི་རིག་གནས་ལ་ལྷག་བསམ་དཀར་
བའི་ཤ་ཞེན་ཞིག་མེད་ན། སྐུ་ཚེགས་འོ་བརྒྱལ་འདི་འདྲ་ཞིག་མཛད་དགོས་
དོན་གཏན་ནས་མེད། ། །
སྤྱིར་ཡང་གྲུབ་འབྲས་ཀྱི་རྣམ་པ་གང་ཇི་སྙེད་ཅིག་མཆིས་ཚད་རྒྱུ་རྐྱེན་རྟེན་
འབྲེལ་དང་ལྟོས་གྲུབ་ཀྱི་ཚུལ་དུ་འཕེལ་རྒྱས་བྱུང་བ་ཤ་སྟག་ཡིན་སྟབས་བོད་ཀྱི་
བརྡ་སྤྲོད་རིག་པ་འདི་ཡང་དུས་རབས་རེ་རེ་བཞིན། མཁས་དབང་བཀའ་
དྲིན་ཅན་རྣམས་ཀྱིས་བསྲེགས་བཅད་བརྡར་བའི་གསེར་བཞིན་དུ་མཁྱེན་དཔྱོད་
རིག་པའི་རྩལ་གྱིས་བཅད་བརྡར་རྒྱུན་འཁྱོངས་མཛད་པ་ལ་བརྟེན་ནས་གཅིག་
གྱུར་དང་། ཕུན་སུམ་ཇེ་ཚོགས་ཀྱི་མཐར་སོན་ལ་ཉེ་བར་གྱུར་པ་ནི། གནའ་
ནས་ད་བར་གྱི་རིས་སུ་མ་ཆད་པའི་མཁས་དབང་རིམ་བྱོན་རྣམས་ཀྱི་བཀའ་དྲིན་
ཉག་གཅིག་ཡིན་པར་ཤེས་ནས་བཀའ་དྲིན་ལན་བརྒྱར་ཞུ། །
དེ་ལྟ་བུའི་བཀའ་དྲིན་ལ་བརྟེན་ནས་བློ་དམན་འོ་ཅག་ལྟ་བུས་ཀྱང་རྩོམ་
སྒྲིག་གི་ལས་འགན་སྒྲུབ་ཁུལ་བྱེད་པ་ནི། ལེགས་བཤད་ཤིང་གི་བསྟན་བཅོས་
ལས། རྗེ་དཔོན་བཟང་པོའི་བཀའ་དྲིན་གྱིས། །འཁོར་གཡོག་མངའ་ཐང་
དར་བར་འགྱུར། ། ལྗོན་པ་ཆེ་ལ་བརྟེན་པ་ཡིས། །འཁྲི་ཤིང་རྩེ་མོ་དགུང་ལ་
བསྙེགས། །ཞེས་གསུངས་པ་ལྟར་འགྱུར་ཏེ་དེ་ཁོ་ནས་ཡིན་པ་ལས་གཞན་ཅི།
དེའང་བརྒྱུད་པ་ཁུངས་ལྡན་དུ་ཤེས་ཕྱིར་རྩོམ་པ་པོའི་ལོ་རྒྱུས་སྔོན་དུ་བཀོད།
གང་གི་ཕྱག་བཞེས་ཡལ་བར་མི་འདོར་ཞིང་དེའི་དགོངས་པ་བཞིན་འཆད་
འདོད་པའི་བཞེད་སྐོང་དུ་འབྲུ་འགྲེལ་གྱི་ས་བཅད་ཐོག་མར་བཀོད། དེང་
རབས་སློབ་དེབ་ཀྱི་འགྲོས་ལྟར་སློབ་ཚན་དུ་བསྒྲིགས་པའི་ས་བཅད་དེའི་རྗེས་སུ་
བཀོད། སློབ་ཚན་རེ་རེའི་མཇུག་ཏུ། བསམ་གཞིག་དང་སྦྱོང་གཞིའི་དྲི་བའི་
དོན་ཚན་རྣམས་བཀོད་པ་ལས་གྲུབ་པར་བྱས་ཡོད་པ་དང་། དེའང་གང་ལ་

བརྟེན་པའི་ཁུངས་ནི་ཞིང་ཆེན་བོད་ཡིག་སློབ་གྲྭ་འདི་ཉིད་ཐོག་མར་གང་དུ་
བཙུགས་པའི་གནས་མཆོག རྫོགས་ཆེན་ཤྲཱི་སེང་གི་ལུགས་ཏེ་རྒྱལ་སྲས་གཞན་
ཕན་མཐའ་ཡས་མཆོག་གིས་རྩོམ་སྒྲིག་གནང་བའི་འབྲུ་འགྲེལ་འཕྲུལ་གྱི་ལྡེའུ་
མིག་ཉིད་ཡིན་ལ། དེ་ཉིད་ཁུངས་བཙུན་པའི་རྒྱུ་མཚན་ཡང་། བོད་གངས་
ཅན་ལ་གྲགས་ཆེ་བའི་པྲ་ཏི་དང་། སི་ཏུའི་ལུགས་གཉིས་ཀྱི་ཕྱི་མ་འགྲེལ་ཆེན་
ལས་ཁོལ་དུ་ཕྱུང་བ་ཞིག་ཡིན་པ་དང༌། དེ་ལའང་ཁྱོན་ཡོངས་ནས་ཁས་ལེན་
མིན་རེ་ཟུང་ཡོད་པ་རྣམས། ཕྱོགས་གཅིག་ཡིད་རྟོན་མགོ་བོ་རྨོངས། །ཕྱོགས་
གཉིས་མཉན་ན་རིག་པ་གསལ། །ཞེས་པའི་རིགས་ཕྲན་བུ་མཐོང་བ་རྣམས་ཀྱིས་
ཟུར་རྒྱུན། གོ་སླ་བའི་ཆེད་གུག་རྟགས་（)དེའི་ནང་གསལ་འགྲེལ་བསྣན་
ཡོད་པ་དང་ཁྱད་པར་དུ་སྔོན་འཇུག་གི་རྟགས་ཀྱི་འཇུག་པ་ལས་འཕྲོས་པའི་བྱ་
ཚིག་གི་སྐོར་རྣམས་གསལ་བཤད་ཀྱི་ཚིག་རེ་ཟུང་གིས་རྩ་བའི་དགོངས་པ་བརྡ་
འཕྲོད་མི་ནུས་པ་རྣམས། རྩ་བའི་ཚིག་རྐང་དང་རེ་རེ་བཞིན་སྦྲགས་ཏེ་ངོ་སྤྲོད་
ཆེད་བྱ་ཚིག་གི་རེའུ་མིག་གསལ་བཤད་དང་བཅས་ཟུར་བཀོད་དུ་བསྒྲིགས་ཏེ་
གྲུབ་པར་བྱས་པའོ། །
༡༩༩༦༡༢༠རྩོམ་སྒྲིག་པས་སོ། །

རྩོམ་པ་པོའི་ལོ་རྒྱུས་མདོར་བསྡུས།
གཞུང་འགྲེལ་འདིའི་མཛད་པ་པོ་རྒྱལ་སྲས་གཞན་ཕན་མཐའ་ཡས་མཆོག་
ནི། སྨད་མདོ་ཁམས་སྒང་དྲུག་གི་ནང་ཚན་འབྲི་རྫ་ཟལ་མོ་སྒང་གི་ཆ་ཤས་
བྱང་སྡེ་རྫ་ཆུ་ཁའི་ཡ་གྱལ་ཟླ་ཀླུང་ཆུ་བོ་དལ་འབབ་ཀྱི་གཡས་ཟུར། དགེ་མང་
དགོན་གྱི་སྡེ་བར་གཏོགས་པར། བོད་རབ་བྱུང་བཅུ་གསུམ་པའི་ལྕགས་སྤྲེལ་
ལོར་(སྤྱི་ལོ 1800་）སྐུ་འཁྲུངས། ཆུང་ངུའི་དུས་ནས་ཐེག་པ་ཆེན་པོའི་
རིགས་སད། གསར་རྙིང་རིས་མེད་ཀྱི་ཡོངས་འཛིན་དུ་མར་བསྟེན་ཏེ།
གསན་བསམ་རྒྱུ་མཚོའི་ཕ་རོལ་ཏུ་སོན། བླ་མའི་གཙོ་བོ་ནི། སྔ་འགྱུར་རྙིང་
མའི་རྫོགས་ཆེན་སྙིང་ཐིག་གི་བཀའ་བབ་ཆེན་པོ་རིག་འཛིན་འཇིགས་མེད་གླིང་
པའི་སློབ་ཚོགས་ཀྱི་ཁྲོད་ན། ཁམས་པ་འཇིགས་མེད་མི་བཞིར་ཀྱི་གྲགས་པའི་
ཡ་གྱལ་རྡོ་གྲུབ་ཆེན་དང་པོ་འཇིགས་མེད་ཕྲིན་ལས་འོད་ཟེར་མཆོག་ཉིད་
ཡིན་ལ། དེའི་སློབ་མར་རྡོ་རྗེའི་མཆོག་གཉིས་དང༌། གདུང་བཞིར་ཏུ་
གྲགས་པ་སོགས་བྱོན་པ་ལས། གདུང་བཞིའི་ཡ་གྱལ། ནུབ་ཏུ་དམར་སེར་
པདྨ་རྒྱུས་འདྲ་འབྱུང་ཞེས་ལུང་གིས་ཟིན་པ་ནི། རྒྱལ་སྲས་གཞན་ཕན་
མཐའ་ཡས་མཆོག་ཉིད་ཡིན་པ་དང་། ཡང་རྫོགས་ཆེན་སྐུ་རབས་བཞི་པ་མི་
འགྱུར་ནམ་མཁའི་རྡོ་རྗེ་ཡི་ནང་གི་ཐུགས སྲས་བརྒྱུད་འཛིན་གྱི་གཙོ་བོ་ཁྱབ་
བདག་བཀའ་འགྱུར་བ་ཆེན་པོ་རྒྱལ་སྲས་གཞན་ཕན་མཐའ་ཡས་འོད་ཟེར་ཞེས་
གསུངས་པའང་འདུག་པས་མི་འགྱུར་ནམ་མཁའི་རྡོ་རྗེ་ཡང་བླ་མ་གཙོ་བོའི་གྲས་

མཁས་པའི་ཡོན་ཏན་ནི། གསར་རྙིང་གི་སྐྱེས་བུ་སུ་ཞིག་གིས་ཀྱང་ཁོང་
དང་བགྲོ་གླེང་མཛད་པ་ཙམ་གྱིས་ངེས་པར་དོན་གྱི་མཁས་པར་ངེས་ཤེས་རྙེད་དེ་
ཞབས་རྡུལ་སྤྱི་བོར་ལེན་པ་འབའ་ཞིག་བྱུང༌། ཉིད་ཀྱི་གསུང་འབུམ་ལས་ཀྱང་།
གཞན་ཕན་མཐའ་ཡས་གྲུབ་མཐའི་ཆེ་བ་འདོན༔ ཞེས་འབྱུང་བ་ལྟར། འདུལ་
བ་ཀ་རི་ཀ་ནས་རྒྱུད་གསང་བ་སྙིང་པོའི་བར་གྱི་མདོ་རྒྱུད་བསྟན་བཅོས་རྣམས་
ཀྱི་བཤད་རྒྱུན་སྤེལ་བ་དང་། ཐུན་མོང་དང་ཐུན་མིན་གྱི་འདུལ་བ་སོགས་
གཞུང་གི་རྣམ་བཤད་ཀྱི་སྐོར་དང་། བསྟོད་ཚོགས། གཏམ་ཚོགས། ཞལ་
གདམས། རྒྱུད་སྡེ་བཞིའི་རྣམ་གཞག་སོགས་ཁྱད་དུ་འཕགས་པའི་རྩོམ་གྱི་
སྐོར་ཀྱང་དུ་མ་ཞིག་བཞུགས་སོ། །
བཙུན་པའི་ཡོན་ཏན་ལ་བསམ་ན། སྐུ་ཚེའི་སྟོད་དུ་གོས་དཀར་ལྕང་
ལོའི་ཆས་སུ་བཞུགས་ཀྱང་། ཕྱིས་རྒྱལ་བསྟན་ཕྱོགས་མེད་དུ་དར་ཆེད་སྐུ་རོབ་
བྱུང་གི་ཆ་ལུགས་བཞེས། དམ་པའི་ཆོས་འདུལ་བའི་ཕྱག་བཞེས་ལ་ཀུན་སྤྱོད་
ཧ་ཅང་ཞིབ་པས་མཐོ་དམན་ཀུན་དང་བར་འདྲེན་ཅིང་། མཇལ་བ་ཙམ་གྱིས་
འཕགས་པའི་གནས་བརྟན་ཉེ་བ་འཁོར་ལྟ་བུ་ཞིག་གི་སྣང་བ་སྟེར་བས། ད་
ལྟའི་བར་དགེ་བའི་བཤེས་གཉེན་ཡོངས་ཀྱིས་བསྔགས་པའི་འོས་སུ་གྱུར །
གྲུབ་པའི་ཡོན་ཏན་ལ་བསམ་ན། ཁོང་ཁམས་དབུས་ཀུན་ཏུ་རིམ་པར་
བྱོན་ཞིང་གྲུབ་པའི་གང་ཟག་ཁྱད་པར་བ་རྟགས་མང་པོ་མངོན་པར་གསལ་ཞིང་།
ཉིད་ཀྱི་སྐུ་ཕྲེང་ཞལ་གསུང་མ་ལས་ཀྱང་། འཕགས་པའི་ཡུལ་གྱི་རྣམ་སྣང་
མཛད་སོགས་པཎ་གྲུབ་བདུན་དང༌། བོད་གངས་ཅན་གྱི་མིག་གཅིག་ཐུ་མི་
དང་། བ་རོ། ས་ལོ་སོགས་ནས་གཏེར་བདག་གླིང་པ་སོགས་ཀྱི་ཡང་སྤྲུལ་
ཡིན་པར་གསུངས། །
མཛད་པ་འཕྲིན་ལས་ཀྱི་ཆེ་བ་ནི། རྟག་ཏུ་བཤད་སྒྲུབ་ལས་གསུམ་ལ་
ཐུགས་གཞོལ། དབུས་གཙང་ཁམས་གསུམ་ཀུན་ཏུ་དཔེ་རྙིང་འཚོལ་སྡུད་
དང་། ཡིག་ཆ་དཔར་དུ་བཀོད་པ་སོགས་མཛད། རྡོ་གྲུབ་རིན་པོ་ཆེའི་ལུང་

བསྟན་ལྟར་རྫོགས་ཆེན་དུ་ཕེབས། རྫོགས་སྤྲུལ་རིན་པོ་ཆེ་མི་འགྱུར་ནམ་
མཁའི་རྡོ་རྗེས་ཀྱང་དེར་བཞུགས་དགོས་པའི་བཀའ་བསྩལ་བ་ལྟར་རྒྱུན་རིང་དུ་
བཞུགས་ཤིང་། རུ་དམ་ཤྲཱི་སེང་གི་བཤད་གྲྭ་གསར་དུ་བཏབ་ཅིང་བཤད་གྲྭའི་
མཁན་པོ་མཛད། མདོ་སྔགས་ཀྱི་གཞུང་བཤད་དང་བཀའ་བསྟན་གྱི་ལྗགས་
ལུང་སྤེལ་བ། བཀའ་མའི་སྒྲུབ་ཆོག་རྣམས་དཔར་དུ་བཀོད་པ། འདུལ་བ་
གཞི་གསུམ་གྱི་ཕྱག་བཞེས་རྣམ་དག་སྤེལ་བས་རིམ་པར་མདོ་སྨད་ཀྱི་སྔ་འགྱུར་
བའི་དགོན་སྡེ་ཀུན་ཏུ་ངུར་སྨྲིག་ཆོས་གོས་ཀྱི་མདངས་གསར་དུ་ངོམ་པ་བྱུང་བས།
སླར་ཡང་ཆོས་རྒྱལ་མེས་དབོན་གྱི་བཀས་བཅད་ལྟར། སྤྱོད་པ་མཁན་པོའི་
ལུགས་དང༌། ལྟ་བ་ཀླུ་སྒྲུབ་ཀྱི་ལུགས། ཉམས་ལེན་པདྨ་དང་བི་མའི་ལུགས་
ཚང་ལ་མ་ནོར་བ་བྱུང་། །
ཐུགས་སྲས་བརྒྱུད་འཛིན་གྱི་སློབ་མའང་། མི་འགྱུར་ནམ་མཁའི་རྡོ་རྗེ།
མཆོག་གྱུར་བདེ་ཆེན་གླིང་པ། དཔལ་སྤྲུལ་ཨོ་རྒྱན་འཇིགས་མེད་ཆོས་ཀྱི་
དབང་པོ། འཇམ་དབྱངས་མཁྱེན་བརྩེའི་དབང་པོ་སྟེ་འགྲན་ཟླ་དང་བྲལ་
བའི་མཁས་གྲུབ་ཆེན་པོ་བཞི། དབུས་ཕྱོགས་སུ་དྭགས་པོ་ཐུབ་བསྟན་ཡོངས་
འཛིན། ཁམས་ཕྱོགས་སུ་མཁན་ཆེན་པདྨ་བཛྲ་སྟེ་ཐུགས་ཟིན་གྱི་སྲས་གཉིས།
གཞན་ཡང་དཔོན་སློབ་སྐུ་ཕྲེང་བཞི་པ་དཀོན་མཆོག་བསྟན་པའི་ཉི་མ། རྒྱལ་
ཚབ་གཉིས་པ་ཨོ་རྒྱན་རང་བྱུང་རྡོ་རྗེ། སྐུ་ཉིད་ཀྱི་དབོན་པོ་བསྟན་འཛིན་ནོར་
བུ་སོགས་ཀྱི་གཙོས་བོད་འབྲུག་འཕགས་ཡུལ་ཚུན་ཆད་མཁས་གྲུབ་གཉིས་ལྡན་
གྱི་སློབ་ཚོགས་བགྲང་ཡས་པ་སྨིན་གྲོལ་གྱི་ལམ་ལ་བཀོད་པ་སོགས་འཕྲིན་ལས་
མཐའ་ཡས་སོ། །
བསྟན་བཅོས་རྩོམ་པའི་རྒྱུ་གསུམ་ཡང་ཁོང་ལ་ཚང་སྟེ།
༡རབ་ཆོས་ཉིད་ཀྱི་བདེན་པ་མཐོང་བ་ནི། གོང་དུ་གྲུབ་པའི་ཡོན་
ཏན་གྱི་ཆེ་བ་བསྟན་པ་ལྟར་དང་། མཆོད་བརྗོད་ལས། ནང་གི་དགའ་ཚལ་
གང་ཞིག་བཞད་པར་བྱས། ཞེས་རྟོགས་པས་རྒྱུད་གྲོལ་བར་བསྟན་པ་དང་། །

༢འབྲིང་ལྷག་པའི་ལྷས་ཞལ་གཟིགས་ཐོབ་པ་ཡང་། མཆོད་བརྗོད་
ལས། ནང་གི་མུན་སེལ་དེ་ཡིས་དེང་བཟུང་བས། ། ཞེས་ལྷག་པའི་ལྷས་རྗེས་
སུ་བཟུང་བ་ཞལ་གྱིས་བཞེས་པ་དེས་རྟོགས་ནུས་པ་དང་། །
༣ཐ་མ་རིག་པའི་གནས་བཅུ་ལ་མཁས་པ་ནི། ཉིད་ཀྱི་གསུམ་འབུམ་
ད་ལྟ་འཐོར་ཞིག་ཏུ་མ་སོང་བའི་པོ་ཏི་འགའ་ཞིག་བཞུགས་པ་འདི་ཙམ་མཇལ་
བས་ཀྱང་ཤེས་ནུས་པའོ། །
བརྡ་འགྲོལ།
1ཁམས་པ་འཇིགས་མེད་མི་བཞི་ནི་འཇིགས་མེད་རྒྱལ་བའི་མྱུ་གུ། འཇིགས་
མེད་འཕྲིན་ལས་འོད་ཟེར། འཇིགས་མེད་ངོ༌མཚར། འཇིགས་མེད་གོ་ཆ་བཅས་
བཞིའོ། །
2རྡོ་རྗེའི་མཆོག་གཉིས་ནི་རྫོགས་སྤྲུལ་བཞི་པ་མི་འགྱུར་ནམ་མཁའི་རྡོ་རྗེ་དང་།
མདོ་མཁྱེན་བརྩེ་ཡེ་ཤེས་རྡོ་རྗེ་གཉིས་སོ། །
3རྡོ་རྗེའི་གདུང་བཞི་ནི་ཤར་དུ་འཇིགས་སྐལ་ཆོས་དབྱིངས་རྡོ་རྗེའམ། རྡོ་བླ་
འཇིགས་མེད་སྐལ་བཟང་། ལྷོ་རུ་ཁྱུང་ལུང་རས་པ་དམ་ཚིག་རྡོ་རྗེ། ནུབ་ཏུ་རྒྱལ་སྲས་
གཞན་ཕན་མཐའ་ཡས་སམ། རང་བྱུང་རིག་པའི་རྡོ་རྗེ། བྱང་ན་ཆོས་དབྱིངས་སྟོབས་
ལྡན་རྡོ་རྗེ་སྟེ་བཞིའོ། །

གཞུང་སྤྱིའི་ཡན་ལག
སློབ་ཚན་དང་པོ། བསྟན་བཅོས་རྩོམ་པ་ལ་འཇུག་པའི་
ཡན་ལག རྩ་གཞུང་གི་མཆོད་བརྗོད་སོགས།
བླ་མ་དང་དབྱེར་མེད་པ་འཇམ་མགོན་སྨྲ་བའི་དབང་ཕྱུག་ལ་ཕྱག་
འཚལ་ལོ། ། ཞེས་པ་ནི། རྩོམ་པ་པོ་རང་ཉིད་ལ་གཞུང་འདི་ལ་སོགས་པའི་
གདམས་ངག་སྟོན་པ་པོའི་བླ་མ་དང་དབྱེར་མེད་པ་སྟེ། མི་ཤེས་པའི་མུན་པ་
སེལ་ཞིང་། བློ་གྲོས་ཀྱི་སྤོབས་པ་སྩོལ་བར་མཛད་པའི་ཐད་ནས་བླ་མ་དང་
གཉིས་སུ་མེད་པའི་ལྷག་པའི་ལྷ་འཇམ་མགོན་སྨྲ་བའི་དབང་ཕྱུག་གམ། རྗེ་
བཙུན་འཇམ་དཔལ་དབྱངས་ལ་ཕྱག་མཛད་པའོ། །
ཨ་ཡིག་སྐྱེ་བ་མེད་པའི་དབྱིངས་ཉིད་ལས། །
རྟོག་པའི་གྲྭ་ཟུར་རྩུབ་མོ་ཉེར་ཞི་ཡང་། །
མཁྱེན་གཉིས་ལང་ཚོ་གཅིག་ཏུ་བདོ་བའི་གར། །
ཁོ་བོའི་སྙིང་ལ་ཅིར་ཡང་བརྩེན་པར་མཛོད། །
ཅེས་པའི་དོན་ནི། ཨ་ཡིག་སྐྱེ་བ་མེད་པ་སྟེ། སྤྱི་མདོ་ལས། རབ་
འབྱོར་ཡི་གེ་ནི་དོན་དམ་པར་མ་སྐྱེས་པ་སྟེ་ཨའི་ངོ་བོ་ཉིད་དོ། །ཨའི་ངོ་བོ་གང་
ཡིན་པ་དེ་ནི་སེམས་ཀྱི་རང་བཞིན་ཏེ། དངོས་པོ་དང་དངོས་པོ་མེད་པ་ཐམས་
ཅད་ལས་ཡང་དག་པར་འདས་པའོ། ཞེས་དང༌། སྒྱུ་འཕྲུལ་ལས། ཨ་ནི་

སྟོང་དང་མི་སྟོང་གི། དབུ་མའང་དམིགས་སུ་ཡོད་མ་ཡིན། ཞེས་གསུངས་
པ་སོགས་ཆོས་རྣམས་ཀྱི་གནས་ལུགས་ཡི་གེ་ཨའི་སྒོ་ནས་བཤད་པའི་རྒྱུ་མཚན་ནི།
རྡོ་རྗེ་ལུས་ཀྱི་གྲུབ་ཚུལ་དང་། དཀྱིལ་འཁོར་གྱི་ལྷ་ཚོགས་འཕྲོས་ཚུལ་སོགས་
གང་གི་ཐད་ནས་བཤད་ཀྱང༌། སྣང་ཚུལ་ས་བོན་ལྟ་བུ་དང༌། ངོ་བོ་སྐྱེ་བ་
མེད་པའི་རང་བཞིན་ཡིན་པར་ཐུག་ཀྱང་སྐབས་སུ་མ་བབ་པས་རེ་ཞིག་བཞག
དེ་ལྟ་བུའི་དབྱིངས་དེ་བཞིན་ཉིད་ལ་ཡོད་མེད་དང་། ཡིན་མིན་དགའ་སྡང་
སོགས་ཀྱི་རྟོག་པའི་གྲྭ་ཟུར་རྩུབ་མོ་གང་གིས་ཀྱང་ཁྱད་པར་བྱར་མེད་པ་སྟེ།
འཇམ་དཔལ་མཚན་བརྗོད་ལས། རྣམ་པར་ཤེས་པའི་ཆོས་ཉིད་འདས། །
ཞེས་གསུངས་པ་ལྟར་སྤྲོས་པ་ཐམས་ཅད་ཉེ་བར་ཞི་བའི་རང་བཞིན་ཅན་ཡིན་
ཡང་། གཞན་དོན་འཕྲིན་ལས་ཀྱི་རྒྱུན་མི་འཆད་པ་ནི། མདོ་སྡེ་རྒྱུན་ལས།
ཇི་ལྟར་མཁའ་ལ་འཇིག་རྟེན་གྱི། །བྱ་བ་རྒྱུན་ནི་མི་འཆད་པ། །དེ་བཞིན་ཟག་
མེད་དབྱིངས་ན་ཡང་། །རྒྱལ་བའི་མཛད་པ་རྒྱུན་མི་འཆད། །གསུངས་པ་ལྟར་
རོ། །དེས་ན་མཁྱེན་གཉིས་ལང་ཚོ་གཅིག་ཏུ་བདོ་བ་སྟེ། མཚན་བརྗོད་ལས།
ཡེ་ཤེས་གཉིས་མེད་ཚུལ་འཆང་བ། ། ཞེས་འབྱུང་བ་ལྟར། བདེན་གཉིས་
གཅིག་ཅར་དུ་གཟིགས་པའི་མཁྱེན་པའི་ཡེ་ཤེས་རབ་ཏུ་རྒྱས་པ་ན། རྣམ་པར་
རྟོག་མེད་ལྷུན་གྱིས་གྲུབ། །ཅེས་གསུངས་པ་ལྟར་གྱི་གང་འདུལ་འཕྲིན་ལས་ཀྱི་
ཟློས་གར། རྩོམ་པ་པོ་ཁོ་བོའི་སྙིང་ལ་ཅིར་ཡང་རྩེན་པ་སྟེ་དགྱེས་དགུར་རོལ་
བར་མཛོད་ཅིག ཅེས་མཆོད་པར་བརྗོད་པའོ། །དེ་ནི་སྔོན་བྱོན་མཁས་པའི་
རྩོམ་སྲོལ་ཞིག་སྟེ། ས་པཎ་མཁས་འཇུག་ལས། བསྟན་བཅོས་བྱེད་པའི་དམ་
པ་ཡིས། ། སྟོན་པ་ལ་ནི་མཆོད་བརྗོད་བྱ། ། བསྟན་པ་སྤེལ་ཕྱིར་དག་པའི་
ཚིག །འདི་ལ་འཐད་པ་བཟང་པོ་མཐོང་། ། ཞེས་རྩོམ་པ་ལ་བར་ཆད་མེད་
ཅིང་། བྱ་བ་བདེ་བླག་ཏུ་འགྲུབ་པ་སོགས་དགོས་པ་ཆེན་པོ་དང་ལྡན་པར་
གསུངས་པ་ལྟར་རོ། །

འདི་ན་མ་རྟོགས་ལོག་རྟོག་ཕྱོགས་རྟོགས་ཀྱི༑ །
འཕྲང་ལས་ལེགས་བཤད་སྨྲ་བའི་ལམ་དོག་ཀྱང་། །
ནང་གི་མུན་སེལ་དེ་ཡིས་དེང་བཟུང་བས། །
ནང་གི་དགའ་ཚལ་གང་ཞིག་བཞད་པར་བྱས། །
ཞེས་པའི་དོན་ནི། དེང་སང་གི་དུས་འདིར་སུམ་རྟགས་ཀྱི་འགྲེལ་པ་
འདྲ་མིན་སྣ་ཚོགས་ཤིག་ཡོད་པ་ན། མ་རྟོགས་པ་དང་། ལོག་པར་རྟོག་པ་
དང་། ཕྱོགས་རི་ཙམ་རྟོགས་པའམ་ཕྱོགས་འཛིན་གྱི་བཤད་ཚུལ་སྣ་ཚོགས་
པའི་འཕྲང་ངམ་འགག་ལས། འཇམ་མགོན་ཐུ་མིའི་དགོངས་དོན་ཇི་ལྟ་བ་
བཞིན་ལེགས་པར་བཤད་པའི་ལམ་ཤིན་ཏུ་དོག་ཀྱང༌། ནང་བློའི་སྟེང་གི་མི་
ཤེས་པའི་མུན་པ་སེལ་བའི་བླ་མ་དང་། དེ་དང་དབྱེར་མེད་པའི་འཇམ་མགོན་
སྨྲ་བའི་དབང་ཕྱུག་དེ་ཡིས་དེང་རྗེས་སུ་བཟུང་བས། ནང་བློ་གྲོས་ཀྱི་དགའ་
ཚལ་གཞུང་འདིའི་དགོངས་དོན་གང་ཞིག་ཡིན་པ་ལ་ངེས་ཤེས་རྙེད་པའི་སྤོབས་
པའི་འདབ་མ་གྲོལ་བའམ་བཞད་པར་བྱས་སོ། །ཞེས་པ་སྟེ་རྩོམ་པའི་རྒྱུ་སྤོབས་
པ་དང་ལྡན་པ་དམ་བཅས་པའོ། །
དེ་ཕྱིར་སྐལ་ལྡན་མེ་ཏོག་ཟས་ཅན་དག །
མན་ངག་བཅུད་ལྡན་བརྡ་སྦྱོར་གཞུང་འདི་ལ༑ །
དད་དམ་མཆོག་ལྡན་ངང་ནས་རོལ་མཛོད་དང་། །
སླར་ཡང་བློ་ལྡན་དགྱེས་པའི་གཏམ་འདི་སྤྲོ། །
ཞེས་པའི་དོན་ནི། རྒྱུ་མཚན་དེའི་ཕྱིར་ན། སྐལ་ལྡན་གྱི་གདུལ་བྱ་མེ་
ཏོག་ཟས་ཅན་(ཏེ་བུང་བའི་གཟུགས་སུ་བཀོད་པའི་མངོན་བརྗོད་) དག་ཅེས་
བོས་ནས། སི་ཏུ་པཎ་ཆེན་གྱིས། གཞན་གྱི་ལད་མོ་མིན་པར་རང་སྟོབས་
ཀྱིས། ། ལེགས་པར་བཤད་པ་པུ རྫ་རཱི་ཀའི་ཕྲེང་། ། ཞེས་གསུངས་པ་ལྟར།
རང་སྟོབས་མཁྱེན་རབ་ཀྱི་རྩལ་ལ་བརྟེན་ནས་དཀའ་གནད་རྣམས་གསལ་རྗེན་
དུ་བཀྲལ་བའི་མན་ངག་སྟེ་ཐབས་ཤེས་ཁྱད་པར་ཅན་གྱི་བཅུད་དང་ལྡན་པའི་

བརྡ་སྦྱོར་གྱི་གཞུང་འདི་ལ། མཐུན་རྐྱེན་དང་འདོད་ཡིད་ཆེས་ཀྱི་དད་པ་དང༌།
འགལ་རྐྱེན་འཆད་ཉན་གྱི་མི་མཐུན་ཕྱོགས་ལས་ཚུལ་བཞིན་སྲུང་བའི་དམ་ཚིག་
མཆོག་དང་ལྡན་པའི་ངང་ནས་རོལ་བར་མཛོད་ཅིག་དང༌། རྩོམ་པ་པོ་ཁོ་བོས་
སླར་ཡང་སི་ཏུ་ཆོས་ཀྱི་འབྱུང་གནས་མཆོག་གིས་རྒྱུ་ཚེར་བཀྲལ་བར་མཛད་པའི་
བློ་ལྡན་དགྱེས་པའི་གཏམ་འགྲེལ་ཆེན་གྱི་གཞུང་ལས་འབྲུ་འགྲེལ་གྱི་སྐོར་འདི་
རྣམས་ཁོལ་ཏུ་ཕྱུངས་ཏེ་གོ་བདེ་བར་སྤྲོའོ། ། ཞེས་རྩོམ་པར་དམ་བཅས་པ་སྟེ།
དེའི་རྒྱུ་མཚན་ཡང་སློབ་དཔོན་འཕགས་པས། ཡ་རབས་རྣམས་ནི་སྲོག་ནི་
གཏོང་གི་དམ་བཅའ་མིན། ཞེས་དང༌། ས་པཎ་མཁས་འཇུག་ལས། དམ་
བཅའ་བ་དང་སྐུལ་ཚིག་སོགས། །འཆད་ཕྱིར་སྤྲོ་བ་སྟོན་པ་སྟེ། མཆོག་རྟོགས་
འགྲུབ་པའི་རྒྱུར་འགྱུར་བས། །ཁས་ལེན་པ་ལ་འགལ་བ་མེད། །ཅེས་གསུངས་
པ་ལྟར་དགོས་པ་ཆེན་པོ་དང་ལྡན་པའོ། །
ཞེས་ཚིགས་སུ་བཅད་པས་མདུན་བསུས་ཏེ་བཤད་པར་བྱ་བ་ནི། རང་
རེ་གངས་ཅན་པ་རྣམས་ཀྱི་ཡི་གེ་དང་བརྡ་སྦྱོར་གྱི་གཞུང་ཐོག་མར་མཛད་པ་པོ་
ཐུ་མི་སཾ་བྷོ་ཊ་ཞེས་གྲགས་པ་གང་དེས་བོད་ལ་ཉེ་བར་མཁོ་བའི་བསྟན་བཅོས་
བརྒྱད་1མཛད་པའི་ཕྱི་མོ་ལྟ་བུར་གྱུར་བ་སུམ་ཅུ་པ་དང་། དེའི་རྟགས་ཀྱི་
འཇུག་ཚུལ་གུད་དུ་བཤད་པ་དང་བཅས་པ་རིམ་གྱིས་འཆད་པའོ། །
བརྡ་འགྲོལ།
བོད་ལ་ཉེ་བར་མཁོ་བའི་བསྟན་བཅོས་བརྒྱད་ནི། རྒྱ་གར་གྱི་སྒྲ་མདོ་ཆེན་པོ་
བརྒྱུད་དང་ཚུལ་མཚུངས་པར་བརྩམས་ཞེས་གཡའ་སེལ་ལས་གསུངས། རྒྱ་གར་གྱི་སྒྲ་
མདོ་ཆེན་པོ་བརྒྱུད་ནི། 1ཨིནྡྲ་བྱཱ་ཀ་ར་ཎ། 2བི་ཤུ་ལ་བྱཱ་ཀ་ར་ཎ། 3ཤ་ཀོ་ཊ་ཡ་
ན་བྱཱ་ཀ་ར་ཎ། 4པཱ་ཎི་བྱཱ་ཀ་ར་ཎ། 5ས་མནྟ་བྷ་དྲ་བྱཱ་ཀ་ར་ཎ། 6ས་རཉྫ་ལི་བྱཱ་
ཀ་ར་ཎ། 7མཾ་ནུ་ཇཉྫི་བྱཱ་ཀ་ར་ཎ། 8སྭ་ར་སྭ་སྟི་བྱཱ་ཀ་ར་ཎ་སྟེ་བརྒྱད་དོ། །འོ་ན་
བོད་ཀྱི་བརྡ་སྤྲོད་ཀྱི་བསྟན་བཅོས་བརྒྱུད་ལའང་མིང་དེ་དག་དང་འདྲ་བ་ཡོད་དམ་སྙམ་ན།

དེ་འདྲ་ཞིག་མིན་ཏེ། དཔེར་ན། སུམ་ཅུ་པ་ལ་ཏྲི॰་ཤད་ཅེས་པའི་མཚན་བཏགས་པ་
དེ་བཞིན་དུ། རྟགས་འཇུག་དང༌། སྡེབ་སྦྱོར་སྒྲིག་པའི་གཞི་མ། མདོ་རྫིའི་སྒྲ་མདོ།
མུན་པའི་སྒྲོན་མ་ཞེས་སོགས་ཡོད་ཚུལ་གཞུང་འགའ་ཞིག་ལས་བྱུང་བ་ལྟར་ཡིན་དགོས།
བསྟན་འགྱུར་གྱི་ཁྲོད་ན་བཞུགས་པའི་སུམ་རྟགས་ཀྱི་མཇུག་ཏུ། ཀུན་ཏུ་བཟང་པོའི་བྱཱ་
ཀ་ར་ཎ་ཞེས་འབྱུང་བ་ནི་གང་དང་ཚུལ་མཚུངས་པར་བརྩམས་པའི་ཁུངས་གསལ་བྱེད་དེ།
མཚན་ནི་གོང་སྨོས་ལྟར་རོ། ། འོ་ན་དེ་ལས་དང་པོའི་སྐབས་ཏེ་ལྔ་པ། གཉིས་པའི་
སྐབས་ཏེ་དྲུག་པ་ཞེས་འབྱུང་བའི་དོན་ཅི་ཞེ་ན། ཀུན་ཏུ་བཟང་པོའི་བྱཱ་ཀ་ར་ཎ་དང་
ཚུལ་མཚུངས་པར་བརྩམས་པའི་གཞུང་གི་དང་པོ་དང༌། གཉིས་པ། སྤྱིར་བོད་ལ་
མཁོ་བའི་གཞུང་བརྒྱད་ཀྱི་ལྔ་པ་དང༌། དྲུག་པའི་དོན་ནོ། ། འདི་ནི་མཁས་དབང་ཚེ་
ཏན་ཞབས་དྲུང་སོགས་ཀྱིས་བགོ་སྐལ་དུ་གནང་བའི་རང་གི་ལྟ་ཚུལ་གྱི་དཔྱད་གཞིའོ། །
བསམ་གཞིག
1སུམ་རྟགས་ཀྱི་གཞུང་འགྲེལ་མང་པོ་ཞིག་ཡོད་ན། སི་ཏུའི་འགྲེལ་ཆེན་ཁོ་ན་
ཁུངས་སུ་འཛིན་དགོས་དོན་ཅི།
སྦྱོང་གཞི།
1འབྲུ་འགྲེལ་རྩོམ་པ་པོ་ལ་ཁུངས་གདམས་གསེས་ནུས་པའི་རྒྱུ་མཚན་ཅི་ཞིག་ཡོད།
2སི་ཏུའི་འགྲེལ་ཆེན་ལས། འབྲུ་འགྲེལ་ཙམ་བཏུས་ནས་བཀོད་པའི་དགོངས་
པའམ་དམིགས་ཡུལ་ཅི་ཡིན་ནམ།

སློབ་ཚན་གཉིས་པ། བསྟན་བཅོས་རྩོམ་པར་འཇུག་པའི་
ཡན་ལག རྩ་གཞུང་གི་མཚན་དོན་སོགས།
མཚན་སྨོས་པ་ནི།
རྒྱ་གར་སྐད་དུ། བྱཱ་ཀ་ར་ཎ་མཱུ་ལ་ཏྲ ་ཤད་ན་མ། བོད་སྐད་དུ།
ལུང་སྟོན་པ་རྩ་བ་སུམ་ཅུ་པ་ཞེས་བྱ་བ།
ཞེས་འབྱུང་བའི་སྐད་གཉིས་ཤན་སྦྱར་ན། བྱཱ་ཀ་ར་ཎ་ལུང་སྟོན་པ།
མུ་ལ་རྩ་བ། ཏཱི°་ཤད་སུམ་ཅུ་པ། ན་མ་ཞེས་བྱ་བའོ། །
མཚན་དོན་ནི། །
སྒྲའི་མཚན་ཉིད་ཐམས་ཅད་ལུང་དུ་སྟོན་པར་བྱེད་ཅིང་ལེའུ་ཕྱི་མ་རྣམས་
ཀྱི་རྩ་བ་ལྟ་བུར་གྱུར་བ་གང་ཞིག་བསྟན་བཅོས་སྤྱིའི་ཡན་ལག་བརྩམ་པར་དམ་
བཙའ་བ་ཡན་ཆད་དོར་བས་རང་གི་གཞུང་ཚད་ཤོ་ལོ་ཀ་སུམ་ཅུ་ཐམ་པ་རུ་
གནས་པས་ན་དོན་དང་མཐུན་པར་མིང་ཡང་དེ་ལྟར་རོ་ཞེས་བྱ་བའོ། །
འགྱུར་ཕྱག་ནི། །
ངག་གི་དབང་ཕྱུག་འཇམ་པའི་དབྱངས་ལ་ཕྱག་འཚལ་ལོ། །
ཞེས་སྨོས་ཏེ། དེ་ཡང་བསྟན་བཅོས་འདི་རྒྱ་གར་གྱི་སྒྲ་གཞུང་རྣམས་
དང་ཕྱོགས་བསྟུན་ནས་གཏན་ལ་ཕབ་པ་ཡིན་པས་ན་རྗེས་འཇུག་རྣམས་ཀྱིས་
ཀྱང་འཕགས་ཡུལ་ནས་བསྒྱུར་བའི་བསྟན་བཅོས་ཁྱད་པར་འཕགས་པ་རྣམས་
དང་མཚུངས་པར་ལྟ་ཞིང་དོན་དུ་གཉེར་རིགས་སོ་ཞེས་འདོམས་པའི་དོན་དུ་ཐུ་
མི་ཉིད་ཀྱིས་བསྒྱུར་(བར་འགྱུར་) བའི་མདོ་རྒྱུད་རྣམས་ཀྱི་འགྱུར་ཕྱག་དང་

མཐུན་པར་འཕགས་པ་འཇམ་དཔལ་ལ་ཕྱག་འཚལ་བར་མཛད་པ་སྟེ་ཚིག་གི་
དོན་ནི་འོག་ཏུ་གསལ་ལོ། །
མཆོད་པར་བརྗོད་པ་ལ། སྤྱིར་དཀོན་མཆོག་གསུམ་ལ་ཕྱག་འཚལ་བ་
གང་ལ་ཡོན་ཏན་མཆོག་མངའ་བའི། །
དཀོན་ཅོག་དེ་ལ་ཕྱག་འཚལ་ལོ། །
ཞེས་པས་བསྟན། དེ་ཡང་སུ་གང་ཞིག་ལ་སྤངས་པ་དང་རྟོགས་པའི་
ཡོན་ཏན་ཐམས་ཅད་ཀྱི་མཆོག་མངའ་བ་པོ་ནི་བསླུ་བ་མེད་པའི་སྐྱབས་གནས་
རིན་པོ་ཆེ་（ ཡིད་བཞིན་གྱི་ནོར་བུ་ལས་ཀྱང་ཁྱད་པར་དུ་འཕགས་པས་)
འཇིགས་རྟེན་འདི་ན་དཀོན་པའི་མཆོག་ཏུ་གྱུར་པ་སངས་རྒྱས་ཆོས་དང་དགེ་
འདུན་གསུམ་སྟེ། དེས་ན་སྐྱབས་ཡུལ་དེ་གསུམ་ལ་གཞུང་ཉིད་ཡང་དག་པར་
བསྒྲུབ་པའི་ཕྱིར་སྒོ་གསུམ་གུས་པ་ཆེན་པོས་ཕྱག་འཚལ་ལོ། །ཞེས་པའོ། །
བྱེ་བྲག་འཇམ་པའི་དབྱངས་ལ་ཕྱག་འཚལ་བ་ནི། །
གང་གིས་སྒྲ་དབྱངས་ཀུན་གསུངས་པའི། །
འཇམ་པའི་དབྱངས་ལ་ཕྱག་འཚལ་ལོ། །
ཞེས་པས་བསྟན། དེ་ཡང་གང་སུ་ཞིག་གིས་བརྗོད་པ་སྒྲ་ཡི་དབྱངས་
ཀུན་ཐོག་མར་གསུང་པ་པོ་ནི། རྒྱལ་བ་ཐམས་ཅད་ཀྱི་ཐུགས་རྣམ་པར་མི་རྟོག་
པའི་དབྱིངས་དང་གཉིས་སུ་མེད་པའི་(ཡེ་ཤེས་ཀྱི་ངོ་བོ་)འཇམ་དཔལ་ཡེ་ཤེས་
སེམས་དཔའ་ཞེས་བྱ་བ་སྟེ། དེ་ཡང་ཉེས་པའི་རྩུབ་རེག་ཐམས་ཅད་ཡོངས་སུ་
སྤངས་པས་འཇམ་པའི་ཡོན་ཏན་དང་ལྡན་པའི་ཕྱིར་（ དང་) འགྲོ་བ་ཐམས་
ཅད་ཀྱི་ཁམས་དབང༌ (བསམ་པ་) དང་མཐུན་པར་རྗེས་སུ་འཇུག་པའི་
དབྱངས་ཀྱི་བདག་ཉིད་(ཅན་ཡིན་པས་ན་འཇམ་པའི་དབྱངས་ཏེ་)དེ་ལ་ཕྱག་
འཚལ་ལོ། །ཞེས་པའོ། ། (དེའང་གཉིས་མེད་ཀྱི་ཡེ་ཤེས་དེ་ཉིད་གསུང་མི་ཟད་
པ་རྒྱན་གྱི་འཁོར་ལོའི་རྒྱུར་གྱུར་བ་ཡིན་པས་ན་འཇམ་པའི་དབྱངས་ཀྱིས་སྒྲ་

དབྱངས་གསུངས་པར་བསྟན་པའོ། །)
དགོས་པའི་དབང་གིས་རྟག་ཞི་བ་ལ་ཕྱག་འཚལ་བ་ནི།
གང་གིས་མིང་གཞི་སྔོན་གསུངས་པ། །
རྟག་ཞི་བ་ལ་ཕྱག་འཚལ་ལོ། །
ཞེས་པས་བསྟན། དེ་ཡང་སུ་གང་ཞིག་གིས་མིང་ཚིག་བརྗོད་པ་ཀུན་གྱི་
གཞིར་གྱུར་པ་( འགྲེལ་ཆེན་ལས། མིང་གཞི་ཞེས་པ་ཡི་གེ་ཙམ་ལ་ངོས་འཛིན་
མཛད།) ཡི་གེའི་སྦྱོར་བ་ཉིད་སྔོན་གྱི་དུས་སུ་གསུངས་པ་པོ་ནི་རིག་བྱེད་ཀྱི་
གཞུང་དུ་བྱེད་པོ་ཉེར་བཞིར་བཤད་པའི་ནང་ཚན་ཡི་གེའི་བྱེད་པོ་ལྷ་ཆེན་དབང་
ཕྱུག་སྟེ། དེ་ལ་འཕགས་ཡུལ་བ་རྣམས་ཀྱིས་ས་ཏཱ་ཤི་པ་ཞེས་རྟག་ཏུ་ཞི་བར་
འབོད་པ་གང་ལ། ཕྱི་ནཅ་གཉིས་ཀ་རྗེས་སུ་འཛིན་པར་བྱ་བའི་ཕྱིར་དང་།
གཞུང་འདི་ཐུན་མོང་གི་རིག་གནས་ཡིན་པའི་ཕྱིར་དང༌། ཡི་གེའི་བྱེད་པོ་ཡིན་
པའི་ཕྱིར་ལ་སོགས་དགོས་པ་དུ་མའི་དབང་གིས་ཕྱག་འཚལ་ལོ། །ཞེས་པ་སྟེ།
དེ་ཡང་མདོ་སྡེ་ཟ་མ་ཏོག་བཀོད་པ་ལ་སོགས་པར་ལྷ་ཆེན་པོ་འདི་འཕགས་པ་
འཇིག་རྟེན་དབང་ཕྱུག་གི་སྤྲུལ་བར་ལུང་བསྟན་པའི་ཕྱིར་འཇིག་རྟེན་པ་ལ་ཕྱག་
འཚལ་བའི་སྐྱོན་ཡང་འདི་ལ་འཇུག་པ་མ་ཡིན་ནོ། །
དྲིན་གཟོ་བའི་ཕྱིར་མཁས་པ་སྤྱི་དང་བྱེ་བྲག་ལ་ཕྱག་འཚལ་བ་ནི།
སྡེབ་སྦྱོར་ལེགས་མཛད་མཁས་རྣམས་དང་། །
བླ་མ་ལ་ཡང་ཕྱག་འཚལ་ནས། །
ཞེས་པས་བསྟན། དེ་ཡང་སྒྲ་སྐད་ཀྱི་བརྗོད་པ་དང་དོན་སྡེབ་ཇི་ལྟར་
སྦྱོར་བའི་ཚུལ་ལེགས་པར་སྟོན་པའི་སྒོ་ནས་ཚིག་དོན་གཉིས་ཀ་ལ་མི་རྨོངས་པའི་
ཤེས་རབ་སྐྱེད་པར་བྱེད་ནུས་པའི་གཞུང་རྩོམ་ཞིང་འདོམས་པར་མཛད་པའི་
མཁས་པ་རྣམས་དང་། བྱེ་བྲག་ཏུ་མཁན་པོ་ཉིད་ལ་དེ་ལྟའི་བྱ་བ་མཛད་པའི་
བྲམ་ཟེ་ལི་བི་ཀ་ར་སྟེ་(ཡིག་མཁན་བྱ་བ་དང༌། པཎྜི་ཏ་ལྷ་རིག་པའི་སེངྒེ་)ལ་
སོགས་པའི་བླ་མ་རྣམས་ལ་ཡང་ཕྱག་འཚལ་ལོ། །ཞེས་པའི་དོན་དང༌། ནས་

ཀྱི་སྒྲ་ནི། དེ་ལྟར་བཙལ་ནས་ཕྱི་མ་རྣམས་ཀྱང་རིམ་པར་འཆད་དོ། །ཞེས་
སྟོན་པའི་ཕྱིར་ལྷག་མ་འདྲེན་པའི་ཚིག་གོ ། །
རྩོམ་པར་དམ་བཅའ་བ་ནི།
བསླབ་པ་ཀུན་གྱི་གཞི་འཛིན་ཅིང་། །
རིག་བྱེད་སྨྲ་བ་རྣམས་ཀྱི་རྒྱུ། །
མིང་ཚིག་བརྗོད་པ་ཀུན་གྱི་གཞི། །
ཡི་གེའི་སྦྱོར་བ་བཤད་པར་བྱ། །
ཞེས་པས་བསྟན། དེ་ཡང་ལྷག་པ་ཚུལ་ཁྲིམས་ཀྱི་བསླབ་པ་ལ་སོགས་
པའི་ནང་པ་སངས་རྒྱས་པའི་བསླབ་པར་བྱ་བ་ཀུན་གྱི་གཞི་ཡང་( བརྗོད་བྱ་རྗོད་
བྱེད་ཀྱི་ཚུལ་དུ་ཡི་གེའི་སྦྱོར་བ་ལ་)ལྟོས་པའི་སྒོ་ནས་འཛིན་པར་བྱེད་ཅིང་།
ཕྱི་རོལ་པའི་ངེས་བརྗོདམཆོད་སྦྱིན། སྙན་ཚིགསྲིད་སྲུང་སྟེ་རིག་བྱེད་
བཞི་ཡན་ལག་དང་བཅས་པ་རྣམས་དང་། བཟོ་གསོ་ལ་སོགས་ཤེས་བྱ་རིག་
གནས་ཀྱི་གཞུང་ལུགས་མཐའ་དག་སྨྲ་བ་རྣམས་ཀྱི་རྒྱུའང༌(ཡི་གེའི་སྦྱོར་བ་
འདི་)ཡིན་ལ། སྤྱིར་ཡི་གེ་ལས་མིང་། མིང་ལས་ཚིག་འབྱུང་བ་ཡིན་པའི་
ཕྱིར་འཇིག་རྟེན་དང་འཇིག་རྟེན་ལས་འདེས་པའི་བརྗོད་པ་ཀུན་གྱི་གཞིར་གྱུར་
པ་ནི་ཡི་གེའི་སྦྱོར་བ་སྟེ། དེས་ན་དེའི་སྦྱོར་ཚུལ་འདིར་བཤད་པར་བྱའོ། །
ཞེས་པའོ། །
བརྡ་འགྲོལ།
1ལྷག་པ་སྐབས་འདིར་ཕྱི་རོལ་མུ་སྟེགས་པའི་བསླབ་པ་ལས་ལྷག་པའི་དོན་
དང་ནང་པ་སངས་རྒྱས་ང་འི་ལུང་སྡེ་སྣོད་གསུམ་རེ་རེའི་ནང་ཡང་བསླབ་གསུམ་
བསྟན་མོད ལྷག་པར་འདུལ་བའི་སྡེ་སྣོད་དུ་ཚུལ་ཁྲིམས་དང་། མདོ་སྡེའི་སྡེ་སྣོད་དུ་
ཏིང་ངེ་འཛིན། མངོན་པའི་སྡེ་སྣོད་དུ་ཤེས་རབ་ཀྱི་བསླབ་པ་གཙོར་འདོན་བྱས་ཡོད་
པས་བསླབ་བྱའི་སྡེ་སྣོད་ཀྱི་ནང་དོན་ལ་སྦྱར་སྲོལ་ཀྱང་གསུངས་སོ་།

2ངེས་བརྗོད། ཕྱི་རོལ་བའི་རིག་བྱེད་བཞིའི་ནང་གསེས་ངེས་བརྗོད་ཀྱི་རིག་
བྱེད་ནི་ངེས་ཚིག་དང་དོན་གཅིག་སྟེ། བྱ་དངོས་ཤིག་གི་ངོ་བོ་དང་ཁྱད་ཆོས་སམ་སྒྲ་སྤྱི་
ཞིག་གི་གོ་དོན་འཁྲུལ་མེད་དུ་མཚོན་པའི་རིག་བྱེད་ཅིག །
3མཆོད་སྦྱིན། ལྷ་མགུ་བའི་མཆོད་སྦྱིན་བྱ་ཐབས་ཀྱི་རིག་བྱེད་ཅིག །
4སྙན་ཚིག སྙན་ཚིག་གི་རིག་བྱེད་ནི། བྲམ་ཟེའི་ཆོས་ལུགས་སུ་བསྟོད་
དབྱངས་ཀྱིས་བསྔགས་པའི་རིག་བྱེད་ཅིག །།
5སྲིད་སྲུང་། སྲིད་སྲུང་གི་རིག་བྱེད་དེ། བགེགས་དབང་ཞི་བྱེད་ཀྱི་རིག་བྱེད་
ཅིག །
བསམ་གཞིག
1བསྟན་བཅོས་འདི་བསྒྱུར་གཞུང་མིན་བཞིན་དུ། མཚན་རྒྱུ་གར་གྱི་སྐད་དུ་
སྨོས་པ་དང་། འགྱུར་ཕྱག་བཀོད་དོན་ཅི་ཡིན་ནམ།
2བསྟན་བཅོས་ཀྱི་ཐོག་མར་མཆོད་བརྗོད་དང་། དམ་བཅའ་བཀོད་དོན་གང་།
སྦྱོང་གཞི།
1བསྟན་བཅོས་འདི་ལ་སུམ་ཅུ་པ་ཟེར་བའི་རྒྱུ་མཚན་ཅི། དེ་ལ་བཤད་ཚུལ་འདྲ་
མིན་ཡོད་དམ་
2རྩོམ་པ་པོའི་མཚན་ལ་ཐུ་མི་དང་། ཐོན་མི་ཞེས་འདྲ་མིན་གཉིས་སུ་བྱུང་བའི་
རྒྱུ་མཚན་ཅི།
3སྡེབ་སྦྱོར་ལེགས་མཛད་ཅེས་པའི་སྡེབ་སྦྱོར་སྒྲ་ལྕི་ཡང་སྡེབ་པའི་ཚིགས་བཅད་ཀྱི་
སྡེབ་སྦྱོར་ཁོ་ན་ཡིན་ནམ།

སུམ་ཅུ་པ།
སློབ་ཚན་གསུམ་པ། བོད་ཡིག་གི་དབྱངས་
གསལ་ངོས་བཟུང་བ།
ཡི་གེ་ཨ་ལི་ཀ་ལི་གཉིས། །
ཨ་ལི་གསལ་བྱེད་ཨི་སོགས་བཞི། །
ཀ་ལི་སུམ་ཅུ་ཐམ་པའོ། །
ཞེས་པས་བསྟན། དེ་ཡང་ཡི་གེ་ཞེས་བྱ་བ་ལེགས་སྦྱར་གྱི་སྐད་དུ་ཨཀྵ་ར་
སྟེ་(བྱེད་ལས་ཀྱི་སྒོ་ནས་）མིག་ལྟ་བུ་ལྟ་བྱེད་འདྲེན་བྱེད་ལ་སོགས་པ་མིང་དུ་
མས་བསྙད་དུ་ཡོད་ལ་( ཨཀྟ་རོ་མམ། ཨཀྵ་རཀྱི་དོན་དང་སྦྱར་ན་མི་འགྱུར་
བ་སྟེ་ཡི་གེའི་གདངས་ཀྱི་ངོ་བོ་) ཀ་ལྟ་བུ་ནི་(ཀ་ཞེས་པའི་གདངས་དེ་རང་གིས་
མ་གཏོགས་གདངས་)གཞན་གྱིས་( མཚོན་ནུས་པ་)མ་ཡིན་པས་འགྱུར་མེད་
དང༌། བྱཉྫ་ན་སྟེ་མིང་ཚིག་མཐའ་དག་(མི་གི་》འདིས་གསལ་བས་ན་གསལ་
བྱེད་དང་། ཝརྞ་སྟེ་དོན་མཐའ་དག་( ཡི་གེ་）འདིས་བརྗོད་པའི་ཕྱིར་རྗོད་
བྱེད་ཀྱང་ཡིན་ཞིང་དེ་ཉིད་ལྷའི་སྐད་ཀྱི་དབང་གིས་དབྱངས་ཡིག་15བཅུ་དྲུག་
དང༌། གསལ་བྱེད་སུམ་ཅུ་རྩ་གསུམ་དུ་བསྡུ་བ་སོགས་རྒྱུ་དཀར་ནག་དང༌
དབྱིན་བོད་ལྟ་བུའི་）སྐད་ཀྱི་བྱེ་བྲག་དང་སྐབས་ཐོབ་( དབྱངས་གསལ་སྔོན་
རྗེས་སོགས་ཕན་ཚུན་སྦྱར་བ་）ལས་སྣ་ཚོགས་པར་འགྱུར་ནའང་རིགས་མཐུན་
ཚོགས་པར་བྱས་པའི་དབྱངས་གསལ་གཉིས་སུ་དབྱེ་བ་ཙམ་གྱི་སྒོ་ནས་ཡི་གེ་

མཐའ་དག་བསྡུས་པའི་ཕྱིར་ཨ་ལི་སྟེ་ཨ་ཕྲེང་དང་ཀ་ལི་སྟེ་ཀ་ཕྲེང་གཉིས་སུ་
དབྱེའོ། །དེ་ལས་བོད་འདིར་འཇེབས་པར་བརྩི་བའི་སྐད་ལ་ཡོངས་སུ་གྲགས་
ཤིང་ཉེ་བར་མཁོ་བ་ན་ཨ་ལིའི་བྱ་བ་གསལ་བར་མཚོན་པར་བྱེད་པའི་ཡི་གེ་ཚེ་
སོགས་སྟེ་ཨུ་ཨེ་ཨོ་གསུམ་བསྣན་པའི་བཞི་དང༌། ཀ་ལ་མཚོན་པར་བྱེད་པ།
ཀ་ཁ་ག་ང་། ཅ་ཆ་ཇ་ཉ། ཏ་ཐ་ད་ན། པ་ཕ་བ་མ། ཙ་ཚ་ཛ་ཝ། ཞ་ཟ་
འ་ཡ། ར་ལ་ཤ་ས། ཧ་ཨ་སྟེ་སུམ་ཅུ་ཐམ་པ་ཡོད་པའོ། ། དེ་ལས་ཀྱང་
དབྱངས་ཡིག་བཞི་ནི་གི་གུ ཞབས་ཀྱུ། འགྲེང་བུ། རྣ་རུ་བཞིས་མཁས་
（དབྱངས་ཀྱི་ང་རོའམ་ཨ་ལིའི་བྱ་བ་）མཚོན་ནུས་པ་ཙམ་ལ་དགོངས་པ་ལས།
རྒྱ་གར་གྱི་(ཡི་གེ་）ལྟར་གསལ་བྱེད་སྲོག་མེད་ལ་དབྱངས་ཡིག་སྲོག་ཞུགས་
འདོད་པ་ནི་མ་ཡིན་ནོ། །
བརྡ་འགྲོལ། །
@དབྱངས་ཡིག གསལ་བྱེད་ཀྱི་ཡི་གེ་གཞན་ལ་མ་སྦྱར་ན་རང་ཉིད་རྐྱང་པ་
བརྗོད་དུ་མེད་པས་གནས་དང་བྱེད་པའི་རྣམ་འགྱུར་མི་གསལ་ཞིང་། གསལ་བྱེད་དང་
སྒྱུར་ཏེ་བཏོན་ན་དབྱངས་ཀྱི་ང་རོའི་ཁྱད་པར་མི་འདྲ་བ་རེ་ཐོན་དུ་ཡོད་པས་ཨ་རིའི་བྱ་བ་
གསལ་བར་མཚོན་ཞེས་པའི་དོན། །
@གསལ་བྱེད། ཀ་ལི་སུམ་ཅུ་པོ་རེ་རེ་བཞིན་ངག་ནས་བརྗོད་དུ་ཡོད་པས་གནས་
དང་བྱེད་པའི་རྣམ་འགྱུར་གསལ་ལ་མིང་གཞི་གཙོ་བོའི་བྱ་བའང་བྱེད་ནུས་པས་
གསལ་བྱེད་ཅེས་ཟེར་བའོ །

སློབ་ཚན་བཞི་པ། སྔོན་རྗེས་སོགས་ཁྱད་པར་གྱི་
དབྱེ་བ་བསྟན་པ།
མདོར་བསྟན་པ་ནི།
དེ་ལ་རྗེས་འཇུག་བཅུ་ཡིན་ཏེ། །
དེ་ལས་ལྔ་ནི་སྔོན་དུའང་འཇུག །
མི་འཇུག་པ་ནི་ཉི་ཤུ་འོ། །
ཞེས་པས་བསྟན། དེ་ཡང་བཤད་མ་ཐག་པའི་ཡི་གེ་ཀ་ལི་དེ་དག་ལ་རྗེས་
སུ་འཇུག་པ་ནི་བཅུ་ཡོད་པ་ཡིན་ཏེ། རྗེས་འཇུག་དེ་ཉིད་ལས་ལྔ་ནི་སྔོན་
དུའང་འཇུག་པས་སྔོན་འཇུག་ལྔ་ཞེས་ཀྱང་བྱའོ། ། སྔོན་རྗེས་གཉིས་ཀར་མི་
འཇུག་པ་ནི་ཉི་ཤུ་སྟེ་ཚན་པ་གསུམ་དུ་དབྱེ་བའོ། །དེ་ཡང་སྔོན་རྗེས་མིང་གསུམ་
གང་རུང་ལ་འཇུག་པའི་ཡི་གེ་ནི་སྔོན་འཇུག་ལྔའོ། །མིང་གཞི་རྗེས་འཇུག་གང་
རུང་ལ་འཇུག་པའི་ཡི་གེ་ནི་སྔོན་འཇུག་དོར་བའི་ལྷག་མའི་རྗེས་འཇུག་ལྔའོ། །
མིང་གཞི་རྐྱང་པ་ལ་འཇུག་པའི་ཡི་གེ་ནི་དེའི་ལྷག་མ་ཉི་ཤུ་པོ་ཡིན་ནོ། །
རྒྱས་པར་བཤད་པ་ལས་སྤྱིར་བསྟན་པ་ནི།
ཀ་ལི་ཕྱེད་དང་བརྒྱད་སྡེ་ནི། །
བཞི་བཞི་དག་ཏུ་ཕྱེ་བ་ལས། །
ཞེས་པས་བསྟན། དེ་ཡང་རྗེས་འཇུག་ལ་སོགས་པར་དབྱེ་བའི་ཐོག་
མར་སྡེ་བ་སོ་སོར་ངེས་པར་བྱ་དགོས་པས། ཀ་ལི་དེ་རྣམས་སྡེ་པ་ཕྱེད་དང་
བརྒྱུད་དུ་བགོས་པའི་སྡེ་པ་དེ་དག་ནི། སླར་ཡང་སྡེ་ཚན་རེ་རེ་བཞིན་ཡི་གེ་

བཞི་བཞི་དག་ཏུ་ཕྱེ་བ་ཡིན་ཏེ། དེའང་། ཀ་ཁ་ག་ང་སྡེ་པ་དང་པོ་སོགས་
ནས་ཧ་ཨ་སྡེ་པ་ཕྱེད་པའི་བར་དུ་སོ་སོའི་མིང་ཤེས་པར་བྱའོ། །ལས་ཞེས་པ་ནི།
དབྱེ་བ་བྱས་པ་འདི་ལས་འོག་ཏུ། དང་པོ་གསུམ་པ་སོགས་ཀྱི་སྐབས་སུ་སོ་
སོའི་ཡི་གེ་རྣམས་དྲན་པར་བྱའོ་ཞེས་པའི་དོན་ཏེ་འབྱུང་ཁུངས་དང་འདྲ་བའི་རྒྱུ་
མཚན་གྱི་སྒྲའོ། །
བྱེ་བྲག་རྗེས་འཇུག་བཤད་པ་ནི།
དང་པོ་གསུམ་པ་བཞི་པ་ལ། །
མས་གཉིས་དྲུག་པའི་གསུམ་པ་དང་། །
བདུན་པ་ལ་ནི་ཤ་མ་གཏོགས། །
རྗེས་འཇུག་ཡི་གེ་བཅུ་རུ་འདོད། །
ཅེས་པས་བསྟན། དེ་ཡང་གོང་དུ་རྗེས་འཇུག་བཅུ་ཞེས་བཤད་པ་དེ་
གང་ཞེ་ན། སྡེ་པ་དང་པོ་དང་གསུམ་པ་དང་བཞི་པ་རྣམས་ཀྱི་གཤམ་ལ་
གནས་པའི་མས་ཀྱི་ཡི་གེ་གཉིས་གཉིས་ཏེ། ག་ང་ད་ན་བ་མ་རྣམས་དང་།
སྡེ་པ་དྲུག་པའི་གསུམ་པ་འ་དང་། བདུན་པའི་སྡེ་པ་ལ་ནི་ཤ་མ་གཏོགས་པའི
ལྷག་མ་ར་ལ་ས་གསུམ་མོ། །དེའང་ཡི་གེ་ཐམས་ཅད་ཀྱི་རྗེས་སུ་འདི་དག་འཇུག་
པའི་ཕྱིར་རྗེས་འཇུག་ཅེས་བྱ་ཞིང་ཡི་གེའི་གྲངས་བཅུ་རུ་འདོད་པ་ཡིན་ནོ། །
ཞེས་པའོ། །
སྔོན་འཇུག་བཤད་པ་ནི།
རྗེས་འཇུག་ཡི་གེ་བཅུ་ཉིད་ལས། །
དང་པོ་གསུམ་པ་ལྔ་པ་དྲུག །
བདུན་པ་རྣམས་ནི་སྔོན་དུའང་འཇུག །
ཅེས་པས་བསྟན། དེ་ཡང་གོང་དུ་སྔོན་འཇུག་ཅེས་པ་དེ་གང་ཞེ་ན་རྗེས་
འཇུག་ཡི་གེ་བཅུ་པོ་དེ་དག་ཉིད་ལས། དང་པོ་ག གསུམ་པ་ད། ལྔ་པ་བ།
དྲུག་པ་མ། བདུན་པ་འ་རྣམས་ཡིན་ཏེ། དེ་དག་ནི་རྗེས་སུ་འཇུག་པར་མ་

ཟད་ཡི་གེ་རྣམས་ཀྱི་སྔོན་དུའང་འཇུག་གོ །ཞེས་པའོ། །སྔོན་རྗེས་འདི་དག་
གི་( སྒྲ་དོན་གྱི་)འཇུག་ཚུལ་ནི་རྟགས་འཇུག་གིས་རྒྱས་པར་འཆད་པར་འགྱུར་
རོ། །
མི་འཇུག་པ་བཤད་པ་ནི།
མིང་གཞི་གཉིས་སམ་གསུམ་སྦྲེལ་ལམ།
དེ་ལ་དབྱངས་ཀྱི་བཞི་ལྡན་ཡང་། །
གང་དུའང་འཇུག་མིན་སྦྱར་བའང་མིན། །
ཞེས་པས་བསྟན། དེ་ཡང་སྔོན་འཇུག་དང་རྗེས་འཇུག་བསལ་བའི་ལྷག་
མ་མིང་གཞི་ཁོ་ན་ཡིན་པ། ཀ་ཁ། ཅ་ཆ། ཇ་ཉ། ཏ་ཐ། པ་ཕ། ཙ་
ཚ་ཛ་ཝ། ཞ་ཟ་ཡ། ཤ་ཧ་ཨ་སྟེ་ཡི་གེ་ཉི་ཤུ་ཐམ་པ་དེ་དག་ནི་ཚེགས་བར་
གཅིག་ཏུ་གཉིས་སམ་གསུམ་སྦྲེལ་ལམ། དེ་ལ་དབྱངས་ཡིག་ཨི་སོགས་ཀྱིས་
བཞི་ལྡན་དུ་བྱས་པ། ཙཀ། ཚངཁ། ཝཟིཡ། ལྟ་བུ་གང་ཡང་བོད་དུ་
གྲགས་པའི་ཐ་སྙད་གང་དུའང་འཇུག་པ་མིན་པས་འདི་བཞིན་སྦྱར་བར་རིགས་
པའང་མིན་ནོ། །ཞེས་པའོ། །དེ་ཡང་སྤྱིར་མིང་ཚིག་གི་གཞིར་གྱུར་པའི་མིང་
གཞི་ནི་གོང་སྨོས་ལྟར་（དབྱངས་གསལ་གྱི་） ཡི་གེ་ཐམས་ཅད་ཡིན་ཀྱང་།
སྔོན་རྗེས་མིང་གསུམ་གྱི་ཟླས་ཕྱེ་བའི་མིང་གཞི་ནི་འཕུལ་རྟེན་གྱི་འཇུག་ཡུལ་ཙམ་
ལ་སྨོས་པ་སྟེ། དེ་ནི་གསལ་བྱེད་སུམ་ཅུ་པོ་མཐའ་དག་ཡིན་ཞིང་དེ་ལ་
དབྱངས་དང་ལྡན་པའི་གི་གུ་སོགས་ནི་དེ་ལས་ཀྱང་མིང་གཞིའི་ཡན་ལག་ཙམ་སྟེ།
བོད་ཀྱི་དབྱངས་གཅིག་པུས་འཕུལ་རྟེན་གྱི་འཇུག་ཡུལ་མི་བྱེད་པའི་ཕྱིར་རོ། །
དེ་དག་ལས་སྐབས་འདིར་བཤད་པའི་མིང་གཞི་ནི་མིང་གཞི་ཁོ་ན་ལས་གཞན་
( སྔོན་རྗེས་）གང་ལའང་མི་འཇུག་པ་ཉིད་ཡིན་པས་ན་འདི་དག་གི་ཁྱད་པར་
འབྱེད་པ་གལ་ཆེའོ།

བསམ་གཞིག
1ཀ་ལི་རྣམས་སྡེ་པར་ཕྱེ་དགོས་པ་གང་ཡིན་ནམ།
2དབྱངས་བཞི་པོ་མིང་གཞི་དངོས་མི་བཞེད་པའི་རྒྱུ་མཚན་གང་ཡིན་ནམ།
སྦྱོང་གཞི།
1བོད་ཀྱི་དབྱངས་གསལ་གཉིས་ལ་སྔོན་རྗེས་མིང་གསུམ་ཡིན་མིན་གྱི་མུ་བཞི་བྲིས་

སློབ་ཚན་ལྔ་པ། ཕྲད་རྣམ་དབྱེའི་གོ་དོན་
ཁ་སྐོང་དུ་བཤད་པ།
དེ་ལ་ཕྲད་ཅེས་བྱ་བ་ནི། སྨྲ་སྒོ་ལས། གང་ཞིག་རང་གི་དོན་མེད་
ཅིང་། །དོན་གྱི་མིང་ལ་གསལ་བྱེད་པ། །ཚིག་གི་ཕྲད་ཅེས་བྱ་བ་སྟེ། ། ཞེས་
དཔེར་ན་ལྕགས་གཉིས་སྦྱོར་བའི་ཚ་ལ་བཞིན་རང་ཉིད་རྐྱང་པས་དོན་མི་སྟོན་
ཀྱང་གཞན་གྱིས་དོན་སྟོན་པ་ལ་ཕན་འདོགས་བྱེད་ཀྱི་རྐྱེན་ཞིག་ལ་ཟེར།
དེའང་ངེས་ཚིག་གི་ཚུལ་དུ་བཤད་ན། མིང་དོན་ཕན་ཚུན་ཕྲད་པར་བྱེད་པའི་
རྐྱེན་ཡིན་པས་ཕྲད་ཅེས་བྱ། །
སྤྱིར་ཕྲད་ལ་འདྲ་མིན་སྣ་ཚོགས་ཤིག་ཡོད་ཀྱང་། སུམ་ཅུ་པའི་དངོས་
བསྟན་གྱི་ཕྲད་ལ་མཚོན་ན། ཁྱད་ཆོས་བཞི་ལྡན་ཞིག་སྟེ། ༡སྐབས་དོན་
དང་བསྟུན་ནས་གསར་དུ་སྒྱུར་བ། ༢རང་ངོས་ནས་དོན་ཅིའང་མི་སྟོན་པ།
༣དོན་སྟོན་པའི་ཐ་སྙད་དང་སྒྲ་གདངས་མི་འདྲ་བ། ༩ཕྲད་དེ་སྦྱར་བས་
དོན་གྱི་ཁྱད་པར་གསར་པ་ཞིག་འདོན་ཐུབ་པ་སྟེ་བཞིའོ། །དེ་ལས་ཁྱད་ཆོས་
བཞི་པའི་དོན་ནི། དཔེར་ན། སླའོ་ཞེས་པའི་འོ་ནི་བཏོན་པའི་སྒྲ་གདངས་
ཡང་ཞིང་དམའ་ལ། དོན་སླར་བསྡུའི་ཐ་སྙད་ཙམ་མཚོན། འོ་མ་ཞེས་པའི་
འོ་ནི་ཕྲད་མིན་པས་བཏོན་པའི་སྒྲ་གདངས་ལྕི་ཞིང་མཐོ་ལ། འོ་མའི་མིང་གི་
ཐ་སྙད་མཚོན་པས་དོན་ཡང་མི་འདྲ། དེས་མཚོན་ཕྲད་དང་མིང་གཉིས་ཀར་
སྦྱར་ཆོག་པ་གཞན་རྣམས་ཀྱང་རིགས་འགྲེའོ། །
དེའང་སྒྲ་གདངས་མི་འདྲ་བའི་ཁྱད་པར་ཙམ་ནི། མིང་གི་ཐོག་མཐའ་

ཁའང་ཡོད་པ་དཔེར་ན། ཀ་བ་ཞེས་པའི་ཀ་གདངས་མཐོ་ཞིང༌། གདེངས་
ཀ་ཞེས་པའི་ཀ་གདངས་དམའ་བའི་ཁྱད་ཡོད་མོད། ཐ་སྙད་ལ་ནི་མིང་ཡིན་
པར་མཚུངས་པ་ལྟ་བུས་མཚོན་ནོ། །
ཕྲད་ཀྱི་ཁྱད་ཆོས་དེ་ལྟར་བཞག་པ་ལ་དགོས་པ་ཅི་ཡོད་ཅེ་ན། ཁྱད་ཆོས་
དང་པོས་མིང་མཐའ་དང་ཕྲད་མི་འཁྲུལ་བའི་དགོས་པ། གཉིས་པས་ཕྲད་
དང་རྣམ་དབྱེ་དང་པོ་མི་འཁྲུལ་བའི་དགོས་པ། གསུམ་པས་མིང་དང་ཕྲད་ཀྱི་
ཁྱད་པ་ཤེས་པའི་དགོས་པ་ཙམ་དུ་མ་ཟད། ཅན་ལྡན་དང་མེད་མིན་ལྟ་བུ་
སུམ་ཅུ་པའི་སྐབས་ཀྱི་བདག་དགག་གི་སྒྲ་རུ་མི་འཁྲུལ་བའི་དགོས་པའང་ཡོད།
ཁྱད་ཆོས་བཞི་པས་ཕྲད་ཀྱི་བྱེད་ལས་ཤེས་པའི་དགོས་པ་བཅས་ཡོད་པས་མཁས་
པའི་རྗེས་སུ་འབྲངས་ཏེ་བཀོད་པའོ། །
ཕྲད་དེ་ལའང་ནང་གསེས་ཕྲད་ཙམ་དང་། རྣམ་དབྱེའི་ཕྲད་གཉིས།
ཕྲད་ཙམ་གྱི་མཚན་ཉིད་ནི། ཕྲད་གང་ཞིག་རང་སྦྱར་ཡུལ་དེའི་དོན་གསལ་བ་
དང༌། མཚམས་སྦྱོར་བ་སོགས་ལ་ཕན་འདོགས་བྱེད་ཙམ་དུ་གྱུར་པ་དེའོ། །
ཙམ་སྒྲས་ནི་རྣམ་དབྱེའི་མཚན་ཉིད་གཅོད། ལ་ལས་ཕྲད་རྐྱང་ཡང་ཟེར། །
རྣམ་དབྱེའི་མཚན་ཉིད་ནི། ཆོས་གང་ཞིག་གི་དོན་གྱི་ངོ་བོའམ་ཁྱད་
པར་གཞན་ལས་རྣམ་པར་དབྱེ་བའི་དོན་ཅན་ནམ་ཕྲད་དེའོ། ། དེའང་ངོ་བོ་
གཞན་ལས་རྣམ་པར་དབྱེ་བའི་དོན་ཅན་ནི་རྣམ་དབྱེ་དང་པོ་དང༌། ཁྱད་པར་
གཞན་ལས་རྣམ་པར་དབྱེ་བའི་ཕྲད་ནི་རྣམ་དབྱེ་གཉིས་པ་ལ་སོགས་པའི་རྣམ་
དབྱེ་གཞན་རྣམས་སོ། །
དེ་ལས་ཕྱི་མའི་དོན་ནི༔ དཔེར་ན། རྣམ་དབྱེ་གཉིས་པའི་ལ་དོན་ལྟ་
བུར་མཚོན་ན། ལ་དོན་སྦྱར་ཡུལ་ནི་བྱ་བ་བྱེད་ཡུལ་དུ་སོང་བ་དང་། ཕྱི་
མའི་བྱ་ཚིག་ནི་ཡུལ་དེ་ལ་བྱེད་པའི་བྱ་བ་ཡིན་པའི་ཁྱད་པར། ལ་དོན་འདིས་
རྣམ་པར་དབྱེ་བས་རྣམ་དབྱེའི་ཕྲད་ཅེས་བརྗོད་པ་བཞིན་གཞན་རྣམས་ཀྱང་
རིགས་འགྲེས་སུ་ཤེས་པར་བྱའོ། །

གཞུང་འདིའི་དངོས་བསྟན་གྱི་གོ་རིམ་ལྟར་ན། རྗེས་འཇུག་ལ་ལྟོས་
པའི་ཕྲད་གཞན་དབང་ཅན་བརྒྱུད་དང་། ལྟོས་མི་དགོས་པའི་ཕྲད་རང་
དབང་ཅན་དྲུག་སྟེ་གཉིས་སུ་ཕྱེ་ཡོད་ལ། ཕྲད་གཞན་དབང་ཅན་དུ་བགྲང་
བའི་ནང་གསེས་ཀྱང་། རྣམ་དབྱེའི་ཕྲད་ཡིན་མིན་གཉིས་དང་། རྣམ་
དབྱེའི་ཕྲད་ཀྱི་ནང་གསེས་ཀྱང་རྗེས་འཇུག་ལ་ལྟོས་མིན་གཉིས་ཏེ། ལ་དོན་གྱི་
ན་ལ་དང་། འབྱུང་ཁུངས་ཀྱི་ནས་ལས་ལྟ་བུ་ཕྲད་རང་དབང་ཅན་ཡིན་ཀྱང་།
རྣམ་དབྱེའི་གོ་རིམ་ལྟར་ཕྱོགས་སྡུད་བྱེད་ཕྱིར་དེར་བགྲང༌ བ་ཙམ་དང༌།
འབོད་སྒྲ་ཡང་དེ་བཞིན་ཡིན།
དེ་ལ་མུ་བཞི་སྟེ། ཕྲད་རང་དབང་ཅན་ཡིན་ལ་རྣམ་དབྱེ་མིན་པ།
སླར་བསྡུ། རྒྱན་སྡུད། ལྷག་བཅས། འབྱེད་སྡུད་བཞི་དང་། ཕྲད་
གཞན་དབང་ཅན་མིན་ལ་རྣམ་དབྱེ་ཡིན་པ། ན་ལ་དང་ནས་ལས་འབོད་སྒྲ་ལྟ་
བུ་དང༌། ཕྲད་གཞན་དབང་ཅན་དང་རྣམ་དབྱེ་གཉིས་ཀ་ཡིན་པ། ན་ལ་མ་
གཏོགས་པའི་ལ་དོན་གཞན་རྣམས་དང༌། འབྲེལ་སྒྲ། བྱེད་སྒྲ་སྟེ་གསུམ་
དང༌། གཉིས་ཀ་མིན་པ། ཕྲད་རང་དབང་ཅན་དྲུག་ལྟ་བུའོ། །
བསམ་གཞིག
1འབྲུ་འགྲེལ་གྱི་བར་མཚམས་སུ་སློབ་ཚན་འདི་ཁ་སྐོང་དུ་བཞག་དོན་ཅི་ཡིན་ནམ།
2ནང་དོན་གང་དང་གང་ཞིག་ཡོད་པ་ཡིན་ནམ།
སྦྱོང་གཞི།
1ཕྲད་ཙམ་གྱི་མཚན་ཉིད་གང་།
2རྣམ་དབྱེའི་ཕྲད་ཀྱི་མཚན་ཉིད་གང་།
3ཕྲད་ཀྱི་ཁྱད་ཆོས་བཞི་རེ་རེ་ནས་བྲིས།
4ཕྲད་ཀྱི་ཁྱད་ཆོས་ཤེས་པའི་དགོས་པ་ཅི།

སློབ་ཚན་དྲུག་པ།
སླར་བསྡུ།
རྗེས་འཇུག་ཡི་གེ་བཅུ་པོ་ནི། །
མིང་གང་གི་ནི་མཐར་སྦྱར་བ། །
དེ་ལ་ཨ་ལི་བཞི་པ་སྦྱར། །
སླར་བསྡུ་བར་ནི་ཤེས་པར་བྱ། །
ཞེས་པས་བསྟན། དེ་ཡང་སྔར་བཤད་པའི་རྗེས་འཇུག་ཡི་གེ་བཅུ་པོ་དེ་
རྣམས་ནི་མིང་ཚིག་གང་ཡང་རུང་བ་ཞིག་གི་ནི་མ་མཐར་(གསར་དུ་སྦྱར་བ།
དེ་དག་ལ་ཨ་ལི་བཞི་པ་ཨོ་ཡིག་སྟེ། རྣ་རུ་སྦྱར་བ། གོ་ངོ་དོ་ནོ་བོ་མོ་འོ་རོ་ལོ་
སོ་སྟེ་བཅུ་(པོ་རྣམས་རྗེས་འཇུག་རང་རང་དང་མཐུན་པར་སྦྱར་བ་）དང་།
ད་དྲག་གི་མཐར་དོན་གྱིས་འཐོབ་པ་(ཡི་ཤུགས་བསྟན་གྱི་) ཏོ་རྣམས་ཏེ། དེ་
རྣམས་ཀྱི་དཔེར་བརྗོད་པའང༌། རྟག་གོ ། བཟང་ངོ༌། །ཡོད་དོ། ། ཡིན་
ནོ། ། སྒྲུབ་བོ། ། བསམ་མོ། ། བྱའོ། །འགྱུར་རོ། ། སེལ་ལོ། ། བྱས་སོ། ། ཞེས་
སོགས་འབྱམས་ཀླས་པ་ནི་གོ་སླ་ཞིང་། ད་དྲག་ཅན་གྱི་མཐར་ཡང་།
བསྟནད་ཏོ། །གྱུརད་ཏོ། ། བསྩལད་ཏོ། ། ཕྱིནད་ཏོ། །འཛིནད་ཏོ། ། ཞེས་
སོགས་མང་དུ་འབྱུང་བ་རྣམས་སོ། །འདི་དག་ནི་སྐབས་བབས་ཀྱི་བརྗོད་བྱའི་
དོན་ནམ་ཚིག་དེ་ཉིད་དེ་ཙམ་གྱིས་བསྡུ་བར་སོང་བས་སླར་བསྡུའི་སྒྲ་ཞེས་བྱ་
བར་ནི་ཤེས་པར་བྱ་དགོས་སོ། །ཞེས་པའོ། །གཞན་དུ་རྫོགས་ཚིག་ཅེས་པ་དང་
ཟླ་སྡུད་ཅེས་གྲགས་པ་རྣམས་ཀྱང་འདི་ཁོ་ན་ལས་མ་འདས་པ་(སྟེ་སླར་སྡུད་
རྫོགས་གསུམ་དོན་གཅིག་ཏུ་）ཤེས་པར་བྱའོ། །

དཀའ་འགྲོལ།
1སྐབས་འདིར་འགྲེལ་ཆེན་ལས། མིང་གཞི་རྐྱང་པའི་སྒྲ་གཙོ་བོར་གྱུར་བའི་
ཕྲད་བདག་སྒྲ་ཙམ་ལས་གཞན་འདིར་མ་གསུངས་ཞེས་འབྱུང་བའི་དོན་ནི། མིང་གཞི་
ཁོ་ན་ཡིན་པའི་ཡི་གེ་ཉི་ཤུ་པོ་གང་རུང་ལས་གྲུབ་པའི་ཕྲད་ཡིན་པ། མགོ་འདོགས་མེད་
པའི་རྐྱང་པ་ཡིན་པ། སྐབས་དེའི་ཕྲད་གཙོ་བོ་ཡིན་པ། དངོས་བསྟན་དུ་གསུངས་པ་
བཅས་ཁྱད་ཆོས་བཞི་དང་ལྡན་པ་ནི་བདག་སྒྲའི་པ་པོ་ལས་གཞན་མེད་པའི་རྒྱུ་མཚན་གྱིས་
ཡིན། །
2རྒྱུ་མཚན་དེས། སླར་བསྡུའི་དོ་ཙམ་དུ་མ་ཟད། ཏེ་ཡི་ཡིས་ཡང་ཏམ་ཏུ་
རྣམས་ཀྱང་མིང་གཞི་རྐྱང་པའི་སྒྲ་ཡིན་ཡང་། སྐབས་དེ་རྣམས་ཀྱི་རག་ལས་པའི་ཕྲད་
གཙོ་བོ་མ་ཡིན་པས་དངོས་བསྟན་མ་མཛད་པའི་གནད་དེ་ཤེས་དགོས། འོ་ན་བདག་སྒྲ་
སྐབས་དེའི་ཕྲད་གཙོ་བོ་ཡིན་པའི་རྒྱུ་མཚན་ཅི་ཟེར་ན། པུ་ལིངྒའི་སྒྲས་བསྟན་བྱ་གཙོ་བོ་
པ་པོ་ཡིན་པ་ལ་ཐུག །
3ཀྱི་ཀྱིས་ཀྱང་སྟེ་རྣམས་ནི་འཇུག་པའི་ཡི་གེ་དང་ལྷན་ཅིག་པའི་སྒྲ་གཙོ་བོར་གྱུར་
བའི་ཕྱིར་འདིར་ཡང་གསུངས་པ་ཉིད་དོ་ཞེས་འབྱུང་བའི་དོན་ནི། སྤྱི་རྗེས་འཇུག་གི་
ཕྲད་རྣམས་དང་ལྷན་ཅིག་འབྱུང་བ། མིང་གཞི་ལས་གྲུབ་པའི་ཕྲད་ཡིན་པ།
ཁྱད་ཆོས་གཙོ་བོ་མགོ་འདོགས་ཅན་ཡིན་པ། རྗེས་འཇུག་གི་བྱ་བ་འཆད་པའི་སྐབས་
འདིར་ཡང་དངོས་བསྟན་དུ་གསུངས་པ་སྟེ་ཁྱད་ཆོས་བཞི་ལྡན་ལ་དགོངས་པའོ། །
བསམ་གཞིག
1ཏོ་ཡིག་ཤུགས་བསྟན་དུ་བཞག་པའི་རྒྱུ་མཚན་དང༌། དེ་དང་མཚུངས་པའི་
ཕུད་གཞན་ཡོད་མེད་བརྟག་
2སླར་བསྡུ་དང་། ཟླ་སྡུད། རྫོགས་ཚིག་གསུམ་དོན་གཅིག་ཏུ་བཞེད་དོན་
གང་ཡིན་ནམ།
སྦྱོང་གཞི།
1རྗེས་འཇུག་དང་མཐུན་པར་སྦྱར་བའི་སླར་བསྡུའི་དཔེར་བརྗོད་ཚང་བ་ཞིག་
བྲིས།
2ད་དྲག་ཅན་གྱི་མཐར་ཏོ་ཡིག་ཐོབ་དོན་ཅི།
3ད་དྲག་ཅན་གསུམ་དང་སྦྱར་བའི་དཔེར་བརྗོད་རེ་བྲིས།

རྗེས་འཇུག་ཡི་གེ་བཅུ་རྣམས་ལས} །
གང་མིང་མཐའ་ན་བཅུ་པ་གནས། །
དེ་ལ་ཨ་ལི་གཉིས་པ་སྦྱར།
གང་མིང་མཐའ་ན་བརྒྱད་པ་གནས། །
དེ་ལ་གཉིས་པ་ཨུ་ཡང་སྦྱར། །
གང་མིང་མཐའ་ན་གསུམ་པ་གནས། །
དེ་ལ་ཨ་ལི་གཉིས་པ་སྦྱར། །
བཞི་པ་དགུ་པ་དངོས་ཀྱང་སྟེ། །་
ལས་དང་ཆེད་དང་རྟེན་གནས་དང༌། །
དེ་ཉིད་ཚེ་སྐབས་ལ་སྒྲ་ཡིན། །
ཞེས་པ་སྟེ། དེ་ཡང་རྗེས་འཇུག་ཡི་གེ་བཅུ་པོ་དེ་རྣམས་ཉིད་ལས།
གང་ཡང་རུང་བའི་མིང་གི་མཐའ་ན་ལ་དོན་གྱི་རྣམ་དབྱེ་སྦྱར་བའི་ཆེད་དུ་བཅུ་
པ་ས་ཡིག་གནས་པ། དེ་ལ་ཨ་ལི་གཉིས་པ་ཨུ་ཡིག་སྟེ་ཞབས་ཀྱུ་སྦྱར་བས་སུ་
ཞེས་གྲུབ་པ་དང༌། དེ་བཞིན་དུ་གང་ཡང་རུང་བའི་ཚེག་བར་གཅིག་ཉིད་དུ་
མིང་གཞིའི་མཐའ་ན་བརྒྱུད་པ་ར་ཡིག་སྦྱར་ཏེ་གནས་པ། ལྷག་པར་ལྟ་བུ་
དང་། ཡང་ར་ཡིག་དེ་ཉིད་ཚེག་བར་ཕྱེས་པ་ལ་ཨ་ལི་གཉིས་པ་ཨུ་སྟེ་ཞབས་ཀྱུ་

སླར་ཡང་སྦྱར་བས་རུ་ཞེས་གྲུབ་པ་དང་། གང་ཡང་རུང་བའི་མིང་མཐའ་ན་
རྗེས་འཇུག་གསུམ་པ་ད་ཡིག་གནས་པ་དེ་ལ་ཨ་ལི་གཉིས་པ་སྟེ་སྔ་མ་ལྟར་ཞབས་
ཀྱུ་སྦྱར་བས་དུ་ཞེས་པ་དང་། རྗེས་འཇུག་བཞི་པ་ན་དང་དགུ་པ་ལ་གཉིས་ནི་
དབྱངས་ཀྱིས་མ་བརྒྱན་པའི་དངོས་པོ་ཉིད་དུ་གནས་པ་དེ་ཉིད་ཀྱང་ཡིན་ཏེ།
དེས་ན་དྲུག་པོ་དེ་དག་དང༌། འདི་ནས་མ་གསུངས་ཀྱང་གོང་བཤད་སློར་
བསྡུའི་སྐབས་ལྟར་དོན་གྱིས་ཐོབ་པའི་ཏ་ཡིག་ཨུ་ཞུགས་དང་བཅས་ལ་དོན་
བདུན་དུ་ངེས་ཤིང་འདི་དག་ཀྱང་། སྐྱབས་སུ་མཆིའོ། །ལྟ་བུ་(ལ་དོན་སྦྱར་
ཡུལ་དེ་ལ་བྱ་བ་ཞིག་བྱེད་པ་ཙམ་སྟོན་པའི་）རྣམ་དབྱེ་གཉིས་པ་ལས་སུ་བྱ་བའི་
དོན་ཅན་དུ་སྦྱར་ན་ལས་ཀྱི་སྒྲ་དང་། དབུལ་ཕོངས་ལ་སྦྱིན་པ་གཏོང་ལྟ་བུ་
( ལ་དོན་སྦྱར་ཡུལ་དེའི་）ཆེད་དུ་བྱ་བའི་དོན་ཅན་ཡིན་ན་དགོས་ཆེད་ཀྱི་སྒྲ་
དང༌། ཤར་ཕྱོགས་སུ་ཡོད་ལྟ་བུ་（ལ་དོན་སྦྱར་ཡུལ་དེ་ལ་ཆོས་གང་ཞིག་
གནས་པའམ་ཡོད་ལྡན་དུ་སྟོན་པའི་) བདུན་པ་གནས་གཞིའི་དོན་ཅན་ཡིན་ན་
རྟེན་གནས་ཀྱི་སྒྲ་དང༌། འོད་དུ་གསལ་ལྟ་བུ་སྤྱིར་བཏང་ལས་ཀྱི་སྒྲ་ཡིན་པ་
ལས། ཁྱད་པར་(ལ་དོན་སྦྱར་ཡུལ་གྱི་）ལས་དང་བྱ་བ་ཐ་མི་དད་པའི་རང་
གི་དེ་ཁོ་ན་ཉིད་སྟོན་པའི་དོན་ཅན་ཡིན་ན་དེ་ཉིད་ཀྱི་སྒྲ་དང༌། ཉི་མ་ཤར་པ་
ན་ཆོས་སྟོན་ལྟ་བུ་(ལ་དོན་སྦྱར་ཡུལ་དེ་དུས་ཚོད་དུ་སོང་སྟེ་）དུས་བརྗོད་པའི་
བདུན་པ་ཡིན་ན་ཚེ་སྐབས་ཀྱི་སྒྲར་ས་དགོས་ཤིང་། དེ་དག་ཐམས་ཅད་རྣམ་
དབྱེར་སྦྱོར་བ་ན་ལ་སྒྲའི་འཇུག་པ་དང་ཕལ་ཆེར་མཐུན་པས་ལ་སྒྲ་ཞེས་ཀྱང་
བརྗོད་པར་བྱ་བ་ཡིན་ནོ། །ཞེས་པའོ། འདི་དག་གི་དཔེ་བརྗོད་རྒྱས་པ་ནི་
དོན་སྦྱོར་གྱི་སྐབས་སུ་གསལ་ལོ། །
བསམ་གཞིག
1རྩ་བའི་ཚིག་གི་རྐང་པ་སྔ་མ་བརྒྱུད་དང་།
གང་ཞིག་བསྟན་པ་ཡིན་ནམ
ཕྱི་མ་གཉིས་ཀྱིས་དོན་མི་འདྲ་བ་

2གང་མིང་མཐའ་ན་སོགས་ཀྱི་མིང་མཐའ་དེ་རྗེས་འཇུག་གམ། ཚེག་ཁྱིམ་
གཉིས་ལས་གྲུབ་པའི་མིང་གི་ཆ་ཤས་ཕྱི་མའམ། དེ་མིན་གཞན་ཞིག་ཡིན་ནམ།
སྦྱོང་གཞི།
1ལ་དོན་ཞེས་བརྗོད་པའི་རྒྱུ་མཚན་ལ་བཤད་ཚུལ་མི་འདྲ་བ་གང་ཡོད།
2ལ་དོན་ཡིན་ན་དོན་ལྔ་ལ་མཚུངས་པར་སྦྱར་ཆོག་པས་ཨེ་ཁྱབ། རྒྱུ་མཚན་གང་།

སློབ་ཚན་བརྒྱད་པ།
ལ་དོན།
—སྦྱོར་ཚུལ་བཤད་པ།
སྒྲ་ཡི་སྦྱོར་ཚུལ་ནི།
སྐབས་འདིའི་གཞུང་གི་དངོས་བསྟན་དུ་རྣམ་དབྱེའི་རྐྱེན་གྱི་ངོ་བོ་ཙམ་
ལས་དེ་དག་མིང་མཐའི་རྗེས་འཇུག་དང་སྦྱོར་ཚུལ་མི་གསལ་ཡང་ཤུགས་ཀྱིས་
རྟོགས་ནུས་པའི་དབང་དུ་མཛད་པས་རྗེས་འཇུག་ག་བ་གཉིས་དང་ད་དྲག་ཅན་
གྱི་མཐར་གོང་སྨོས་ལྟར་དོན་གྱིས་ཐོབ་པས་ཏ་ཡིག་ཨུ་ལྡན་ཏུ་ཉིད་སྦྱར་བ་དང་།
ང་ད་ན་མ་ར་ལ་རྣམས་ཀྱི་རྗེས་སུ་དུ་དང་། ས་མཐར་སུ་འ་ཡིག་གི་མཐར་ར་
ཡིག་རྐྱང་པའམ་རུ་སྦྱར་བར་བྱ་ཞིང་། ལ་ན་དག་ནི་སྐབས་དང་བསྟུན་ཏེ་
རྗེས་འཇུག་ཐམས་ཅད་ལ་བྱེ་བྲག་མེད་པར་ཅི་རིགས་སུ་སྦྱར་བར་བྱའོ། །དེ་
དག་ལས་ཀྱང་ཏ་ཡིག་ཨུ་ལྡན་སྦྱོར་བ་རྣམས་ནི་ཕོས་ཕོའི་མིང་མཐའ་འདྲེན་པའི་
ལུགས་ཏེ་ཀློག་ཚུལ་ཟུར་ཕྱིན་པ་དག་ལ་ནི་བརྗོད་བདེའང་ཡིན་ནོ། །དེ་བཞིན་
དུ་ང་མ་འ་རྣམས་ལ་དུ་སོགས་སྦྱོར་བའི་ཚུལ་དེ་ནི་མོས་མོ་ཡིག་འདྲེན་པ་དང་།
ས་མཐར་སུ་སྦྱོར་བ་དང་། ད་མཐར་དུ་སྦྱོར་བ་དག་ནི་རྟགས་མཚུངས་སུ་
སྦྱར་ན་བརྗོད་མི་བདེ་བས་བརྗོད་བདེ་འདྲེན་པ་དང་། ལྷག་མ་ན་ར་ལ་
རྣམས་ལ་དུ་སྦྱོར་བ་ནི་རྟགས་མཚུངས་དྲང་དུ་མེད་པས་བརྗོད་བདེ་འདྲེན་པའི་
ལུགས་སུ་བྱས་པའོ། །

དོན་གྱི་སྦྱོར་ཚུལ་ནི།
སྤྱིར་སུ་ར་རུ་དུ་ཏུ་ལྔ་པོ་དེ་རྣམས་ནི་ལས་སོགས་དོན་ལྔ་ལ་མཚུངས་པར་
འཇུག་ཅིང་ན་ལ་གཉིས་ནི་གཞན་བཞི་པོར་འཇུག་ཀྱང་དེ་ཉིད་ལ་མི་འཇུག་སྟེ།
འགྲེལ་ཆེན་གྱི་དགོངས་པ་ཉིད་ཁ་སྐོང་དུ་བཤད་ན། སྨྲ་སྒོ་ལས། དུ་ལ་
སོགས་པ་ལ་དང་མཐུན། །དེ་ཉིད་དག་ནི་ལྷག་པ་ཡིན། ཞེས་འབྱུང་བ་ནི་
ལེགས་པར་བཤད་པའོ། ། ཞེས་འགྲེལ་ཆེན་ལས་བཀྲལ་བ་ནི། གཞན་དག་
གིས་ན་ལ་དེ་ཉིད་ཀྱི་དཔེར་བརྗོད་བཀོད་པ་རྣམས་ལ་བརྟགས་ཚུལ་དཔེར་ན།
འདུས་བྱས་སུ་གྲུབ་ལྟ་བུ་དེ་ཉིད་ཡིན་ཀྱང་། འདུས་བྱས་ལ་གྲུབ་ཅེས་བརྗོད་
ཚེ་གྲུབ་གཞི་གྲུབ་ཆོས་ཐ་དད་དུ་གསལ་བའི་ཚིག་ཏུ་འགྱུར་བ་དང༌། དེ་
བཞིན་དུ་དགྲ་བཅོམ་དུ་གྲུབ་ལྟ་བུའི་དུ་སྒྲ་དེ་ཉིད་ལ་འཇུག་ཀྱང་། དགྲ་
བཅོམ་ལ་གྲུབ་ཅེས་བརྗོད་ཚེ་རྟེན་དགྲ་བཅོམ་ལ་བརྟེན་ཆོས་ཆེ་བའི་ཡོན་ཏན་ལྟ་
བུ་གཞན་ཞིག་གྲུབ་པའི་རྟེན་བརྟེན་པ་ཐ་དད་དུ་གསལ་བའི་ཚིག་ཏུ་འགྱུར་བ་
སོགས་ལ་དོན་གྱི་འཇུག་སྒོ་གཞན་དང་གཞན་དུ་འགྱུར་གྱི། བྱ་ལས་ངོ་བོ་
གཅིག་པའི་དེ་ཉིད་ཀྱི་སྒྲར་མི་འགྱུར་བ་བཞིན་ན་ཡིག་སྦྱར་ནའང༌། འདུས་
བྱས་ན་གྲུབ། དགྲ་བཅོམ་ན་གྲུབ་ལྟ་བུ་ནི་བོད་ཀྱི་སྐད་སྲོལ་དང་ཡང་མི་
མཐུན་པས་ན་ལ་དེ་ཉིད་ལ་འཇུག་པར་མ་བཞེད་པ་སྟེ། དཔེར་ན།
གཟུགས་སུ་ལྟ་ཞེས་པ་དེ་ཉིད་དང་། གཟུགས་ལ་བལྟ་ཞེས་པ་ལས་སུ་བྱ་བ་
ཡིན་པ་ཀུན་གྱིས་ཁས་ལེན་དགོས་པའི་གནད་དེ། སུ་ར་སོགས་ཀྱི་ལ་དོན་
དང༌། ན་ལའི་ལ་དོན་བར་གྱི་ཁྱད་ཡིན་པ་མངོན་སུམ་ཚད་མས་གྲུབ་པ་
འདིས་མཚོན་ནམ་སྙམ་མོ། །
འོ་ན་རྩ་བར། ལས་དང་ཆེད་དང་རྟེན་གནས་དང་། ། དེ་ཉིད་ཚེ་
སྐབས་ལ་སྒྲ་ཡིན། ཞེས་ལ་དོན་གྱི་ཕྲད་རྣམས་ལས་སོགས་དོན་རྣམ་པ་ལྔར་
ཁྱད་མེད་དུ་སྦྱོར་བར་བསྟན་པ་ཅི་སྙམ་ན། དེ་ནི་སྤྱིར་ལ་སྒྲ་རྣམས་ལས་
སོགས་དོན་ལྔ་ལ་འཇུག་པ་ཡོད་པ་ཙམ་ལ་དགོངས་པ་ཡིན་གྱི། ལ་སྒྲ་ཡིན་

ཕྱིན་དོན་ལྔ་ལ་མཚུངས་པར་འཇུག་པའི་ཁྱབ་པར་བཅད་པ་ཞིག་མིན་སྙམ་སྟེ།
དཔེར་ན། རྒྱན་སྡུད་ལ། ཨཱ་ལི་ཕྱིས་ནས་གཉིས་པ་སྦྱར། །ཚིག་རྒྱན་གཉིས་
དང་སྡུད་པར་འགྱུར། ཞེས་གསུངས་ཀྱང་ཨཱ་ལི་ཕྱིས་ནས་གཉིས་པ་སྦྱར་བ་
ཡིན་ཚད་རྒྱན་སྡུད་དུ་འགྲོ་མི་དགོས་པ་སོགས་ཀྱིས་མཚོན་རྩ་ཚིག་ཏུ་འབྱུང་བ་
ཙམ་རྒྱུ་མཚན་དུ་བྱས་ནས་འཇུག་པ་ཆ་མཉམ་དུ་བསྒྲུབ་མི་ནུས་པའི་ཚུལ་ལ་བློ་
གཟུ་བོས་བརྟག་དཔྱད་མཛད་པ་གལ་ཆེའོ། ། །
ཡང་བོད་སྐད་ཀྱི་ཁྲོད་དུ། དེ་ཁོ་ན་ཉིད། སོ་ན་གནས། ཇེ་ཆེ་ལ་
བཏང་། བོད་སྐད་ལ་བསྒྱུར་ལྟ་བུ་སོགས་མང་དུ་ཡོད་པས་ན་ལ་གཉིས་དེ་
ཉིད་ལ་འཇུག་པ་ནི་སློབ་དཔོན་གྱི་དགོངས་པ་དྲི་མ་མེད་པ་དང་། བོད་སྐད་
ཀྱི་ཆོས་ཉིད་དང་ཡང་མཐུན་པ་ཞིག་ཡིན་སྙམ་ན། དེ་འདྲའི་གསུང་ཚུལ་མང་
དུ་མཇལ་མོད། འོན་ཀྱང་དེ་ཉིད་བདེན་དོན་དུ་འགྱུར་མིན་ནི། ཀུན་གྱིས་
རྩོད་མེད་དུ་ཁས་ལེན་པའི་དཔེར་བརྗོད་འོད་དུ་འཚེར། ལྟ་བུ་ཞིག་དང་སྦྱར་
ནས་བརྟགས་ན། འོད་ནི་འཚེར་རྒྱུའི་ལས་ཀྱི་དངོས་པོ་དང་། དུ་ནི་ལ་དོན།
འཚེར་ནི་བྱ་བ་ཡིན་པས། མདོར་ན་ལས་ཀྱི་དངོས་པོ་ལ་ལ་དོན་སྦྱར་བའི་བྱ་
ལས་ངོ་བོ་གཅིག་ཏུ་སྟོན་པའི་དེ་ཉིད་ཀྱི་ལ་དོན་ཡིན་མོད། དཔེར་བརྗོད་དེའི་
དུ་སྒྲ་ལེན་ཏེ་དེའི་ཚབ་ཏུ་ན་ལ་གཉིས་རེ་རེར་བཞིན་སྦྱར་ན། འོད་ན་འཚེར།
འོད་ལ་འཚེར་ལྟ་བུར་འགྱུར་བ་འདི་དེ་ཉིད་ཀྱི་དཔེར་བརྗོད་རུང་མིན་ལས་
བརྩམས་ཏེ། ལ་སྒྲ་རྣམས་དོན་ལྔ་ལ་མཚུངས་པར་འཇུག་པ་སློབ་དཔོན་གྱི་
དགོངས་པ་དྲི་མེད་ཡིན་མིན་དཔྱད་གཞིར་བཞག་གི ། འོ་ཅག་རང་ཐད་ནས་
ན་ཡིག་དེ་ཉིད་ཀྱི་དཔེར་བརྗོད་དུ་འགྲོ་བ་མཐོང་མ་ཐུབ་ཅིང༌། བརྡ་སྤྲོད་ཀྱི་
གཙུག་ལག་དང་མཐུན་པའི་ཚད་ལྡན་ཡིག་སྐད་ཀྱི་སྟེང་ནས་དཔེར་བརྗོད་ན།
ཇེ་ཆེ་རུ་བཏང༌། བོད་སྐད་དུ་བསྒྱུར་ལྟ་བུ་རྩོད་མེད་དེ་ཉིད་ཀྱི་དཔེར་བརྗོད་
རྣམ་པར་བཞག་པའི་ཞོར་དུ། ཕལ་སྐད་ལ་གྲགས་པའི་ངོར་བྱས་ཏེ། ཇེ་ཆེ་
ལ་བཏང་། བོད་སྐད་ལ་བསྒྱུར་ལྟ་བུའང་ཆེད་དུ་མི་འགོག་གོ །

སྤྱིར་ལ་སྒྲ་རྣམས་དོན་ལ་འཇུག་ཚུལ་དང་དཔེར་བརྗོད་བཅས་གོ་རིམ་
བཞིན་བཤད་ན། ལ་དོན་སྦྱར་ཡུལ་དེ་བྱ་བ་བྱེད་ཡུལ་ཙམ་དུ་སོང་ན། ལས་
སུ་བྱ་བ་དང་། དེའི་དཔེར་བརྗོད་རྗེས་འཇུག་གི་གོ་རིམ་དང་མཐུན་པར་
བཞག་ན། རྒྱ་ནག་ཏུ་འགྲོ། གཙང་དུ་ཕྱིན། ཐད་དུ་བལྟ། མདུན་དུ་
བསྐྱོད། རྒྱབ་ཏུ་བསྐྱུར། ཅ་ལག་སྒམ་དུ་བཅུག ཡུལ་མཐར་བསྐྲད།
ས་མཐའ་རུ་འཁྱམས། རྒྱུ་གར་དུ་བྲོས། བོད་ཡུལ་དུ་འོང་། བྱེས་སུ་
བགྲོད། གཟུགས་ལ་བལྟ། མདུན་ན་རྒྱུ་ལྟ་བུ་དང་།
ལ་དོན་སྦྱར་ཡུལ་དེ་ལས་ཀྱི་དངོས་ཡིན་ཞིང་བྱ་ལས་ངོ་བོ་གཅིག་ཏུ་སོང་
ན་དེ་ཉིད་ཟེར། དཔེར་བརྗོད་ན། བདག་ཏུ་འཛིན། ལྡང་དུ་བཅུག
འོད་དུ་འཚེར། རྒྱན་དུ་གྱུར། གྲུབ་ཏུ་ཆུག སྒོམ་དུ་བཅུག ཡིན་པར་
གྲུབ། བྱེ་བ་མཐའ་རུ་སོན། ཇེ་དར་དུ་སོང་། གོང་འཕེལ་དུ་ཕྱིན།
སྐྱབས་སུ་གྱུར་ལྟ་བུ་ལ་དོན་གྱི་ཕྲད་ལྔ་པོ་དེ་ཉིད་ལ་འཇུག་པ་དང་། དེ་དག་གི་
ཚབ་ཏུ་ན་ལ་གཉིས་སྦྱར་ན་དོན་གཞན་དུ་འགྱུར་བའམ། མ་གྲགས་པའི་ཚིག་
སྦྱོར་དུ་འགྱུར་གསུངས་པ་གཞུང་འགྲེལ་འདི་བའི་དགོངས་པའོ། །
ལས་སུ་བྱ་བ་དང༌། དེ་ཉིད་ཅེས་གཉིས་སུ་ཕྱེ་བ་ནི་བྱ་ལས་ངོ་བོ་གཅིག་
ཡིན་གྱི་ཁྱད་ཙམ་ལས་རྣམ་དབྱེའི་གྲངས་སུ་གཉིས་པ་ཡིན་པར་ཁྱད་མེད་པས་
གཉིས་པའི་ནང་གསེས་དེ་ཉིད་ཅེས་གསུངས་པ་བཞིན་ལེགས་སྦྱར་གྱི་ལུགས་
ལའང་ལས་སུ་བྱ་བར་གཙོ་ཕལ་གཉིས་སུ་གསུངས་པའི་དགོངས་པ་སྟེ། གལ་
ཏེ་དེ་གཉིས་ཐ་དད་པའི་རྣམ་དབྱེ་མཚན་ཉིད་པ་རེ་རེ་ཡིན་པར་འདོད་ན།
རྣམ་དབྱེའི་གྲངས་མ་ངེས་པར་ཐལ་བའམ། ཡང་ན་དེ་ཉིད་རྣམ་དབྱེ་མ་ཡིན་
པའི་འཇུག་སྒོ་གཞན་ཞིག་ཏུ་འདོད་ན་ད་སྔར་མ་གྲགས་པའི་ལུགས་གསུམ་པ་
ཞིག་ཏུ་འགྱུར་རམ་སྙམ་མོ། ། །
རྣམ་དབྱེ་བཞི་པ་དགོས་ཆེད་ནི། ལ་དོན་སྦྱར་ཡུལ་དེའི་ཆེད་དུ་བྱ་བ་
ཞིག་བྱེད་པར་སྟོན་པ་ཞིག་སྟེ། ལ་དོན་སྦྱར་ཡུལ་དེ་བྱ་བའི་དོན་གྱི་ཡུལ་ཞིག་

ཡིན་དགོས། དེའང་དཔེར་ན་དབུལ་ཕོངས་ལ་བྲན་སྦྱིན་པའི་བྱ་བ་དེ་དབུལ་
ཕོངས་དེའི་ཆེད་དུ་ཡིན་པ་ལྟ་བུ་བྱ་བའི་ཡུལ་ལ་ཕན་འདོགས་པ་དང༌། ཟོག་
འཚོ་རུ་འགྲོ་ལྟ་བུ་ནི་ལ་དོན་སྦྱར་ཡུལ་དེ་བྱ་ཚིག་ཡིན་པས། ཡུལ་ཟོག་དང་
འབྲེལ་བའི་བྱ་བ་ལ་ཕན་འདོགས་པའི་བཞི་པ་ཡིན་པ་སྟེ་རིགས་གཉིས་ཡོད།
དེས་ན་འགྲེལ་པ་རྣམས་སུ་བྱ་བའི་ཡུལ་ལམ། ཡུལ་དེ་དང་འབྲེལ་བའི་བྱ་བར་
ཕན་འདོགས་པ་ཞེས་གསུངས། ཁ་ཅིག་གིས། ནད་པ་ལ་སྨན་སྦྱིན་ཟེར་བ་
དགོས་ཆེད་ཡིན་ན། ནད་པ་ལ་དུག་སྦྱིན་ཟེར་ན་ཅི་ཡིན་ཟེར་མོད། དེའང་
དགོས་ཆེད་ཡིན་ཏེ་ཡུལ་དེ་དང་འབྲེལ་བའི་གསོད་པའི་བྱ་བ་འགྲུབ་པའི་ཆེད་དུ་
མིན་ན་བྱ་ངན་འདི་བྱེད་དགོས་དོན་ཅི་ཡོད་སོམས་ཤིག །
ལས་སུ་བྱ་བ་དང་དགོས་ཆེད་གཉིས་ཀྱི་ཁྱད་པར་ནི། བྱ་བ་གང་ཞིག་
བྱེད་པ་དེ་ལ་དོན་སྦྱར་ཡུལ་དེའི་ཆེད་དུ་བྱེད་པ་ཡིན་མིན་གྱི་ཁྱད་པར་རོ།
དེའི་དཔེར་བརྗོད་རྗེས་འཇུག་དང་མཐུན་པར་སྦྱར་ན། དགྲ་འགོག་ཏུ་འགྲོ།
བདེ་ཐང་དུ་སྨན་བསྟེན། མདུན་སྐྱོད་དུ་སྙིང་སྟོབས་བསྐྱེད། རྒྱུན་དུ་གསེར་
ཉོ། ཁོ་གསབ་ཏུ་སྒོར་མོ་སྣོན། ཚོད་བགམ་དུ་བརྟག་དཔྱད་བྱས། སྤྲང་
པོར་ཟས་སྦྱིན་སློབ་གསོ་རུ་གཏམ་བཤད་གནང་། རོགས་སྐྱོར་དུ་སྒོར་མོ་
སྦྱིན། ནད་སེལ་དུ་སྨན་ཉོ། གོས་སུ་སྣམ་བུ་བཏགས། དམན་པ་ལ་
གྲོགས་བྱེད། ལྟ་བུ་དང་ན་ཡིག་གི་དཔེར་བརྗོད་འགྲེལ་ཆེན་ལས། ཚོགས་
ན་ནོར་འགྱེད་ཅེས་པ་ཙམ་བཀོད་པ་དང་། མཁས་དབང་དུང་དཀར་རིན་པོ་
ཆེས་དགོས་ཆེད་གསལ་བྱེད་ཀྱི་སྒྲ་དང་མ་འབྲེལ་ན་ན་སྒྲའི་ཕྲད་སྦྱོར་མི་རུང་
བར་གསུངས་པ་དང་། མཁས་དབང་རྡོ་རྗེ་རྒྱལ་པོས་ཀྱང་ན་སྒྲ་དགོས་ཆེད་ལ་
མི་འཇུག་གསུངས་པ་བཞིན་དོན་དུ་གནས་པས་ལ་སྒྲ་ཡོད་ཚད་དོན་ལྔ་ལ་
མཚུངས་ང་ར་འཇུག་པ་མི་འགྲུབ་བོ། །
རྣམ་དབྱེ་བདུན་པ་རྟེན་གནས་ནི། ལ་དོན་སྦྱར་ཡུལ་དེ་ལ་ཆོས་གང་
ཞིག་གནས་པའམ། ལྡན་པ། ཡོད་པ་ལྟ་བུ་རྟེན་བརྟེན་པའི་རྣམ་པ་ཙམ་དུ་

སྣང་བ་ཞིག་ལ་ཟེར། ཙམ་སྒྲས་ནི་རྣམ་དབྱེ་གཉིས་བཞིའི་རྣམ་པ་གཅོད།།
དེ་ལ་རྟེན་གནས་དང་། དེའི་ཁོངས་སུ་གཏོགས་པའི་ཚེ་སྐབས་གཉིས་སུ་
གསུངས་པར། ཚེ་སྐབས་རྟེན་གནས་ཀྱི་ཁོངས་སུ་བསྡུ་འོས་པའི་རྒྱུ་མཚན་ནི།
རྟེན་བརྟེན་པའི་རྣམ་པ་ཙམ་དུ་སྣང་བ་འདྲ་བས་ཡིན། མི་འདྲ་བ་ནི་ལ་དོན་
སྦྱར་ཡུལ་དེ་དུས་ཚོད་ཅིག་ཡིན་མིན་གྱིས་འབྱེད། མ་བསྡུས་ན་སྐྱོན་དུ་འགྱུར་
ཚུལ་ནི་གོང་དུ་བཤད་པའི་དེ་ཉིད་ལས་སུ་བྱ་བའི་ནང་དུ་མ་བསྡུས་པ་དང་
མཚུངས། གཞན་ཡང་རྟེན་གནས་ལ་བྱ་ཚིག་ཡོད་མིན་ཐད་མཁས་པ་འགའི་
འཆད་ཚུལ་ནི། ལ་དོན་སྦྱར་ཡུལ་དེ་ལ་ཕར་བྱ་བ་མི་བྱེད་པ་ཙམ་ལས་བྱ་བའི་
སྒྲ་ཙམ་ཡང་འབྱུང་མི་ཆོག་པའི་དོན་མིན། གསུངས་པ་བཞིན་ཏེ། དཔེར་
ན་སློབ་ཁང་དུ་ཡི་གེ་སྦྱོང་ལྟ་བུར་སྦྱོང་བའི་བྱ་བ་ནི་ཡི་གེ་ལ་འཇུག་པ་སྟེ་ཡི་གེ་
སྦྱོང་བ་ཡིན་གྱི་སློབ་ཁང་སྦྱོང་བ་མ་ཡིན་པས། སློབ་ཁང་ནི་ཡི་གེ་སྦྱོང་བའི་
སྡོད་གནས་ཙམ་དུ་སོང་བས་ཚིག་སྦྱོར་འདི་ལ་བྱ་ཚིག་ཡོད་ཀྱང་རྟེན་གནས་སུ་
བཞག་པ་མི་འགལ་བ་བཞིན་རྟེན་གནས་སུ་བསྡུ་འོས་པའི་ཚེ་སྐབས་ཀྱང་ཕལ་
ཆེར་བྱ་ཚིག་ཅན་ཡིན་པ་དང་། བྱ་ཚིག་མེད་པའང་དཔེར་ན། སྔ་དྲོར་མི་
ཡོད་ཀྱང་ཕྱི་དྲོར་མེད། ཁ་རྩང་ལ་ཡོད་ཀྱང་ད་ལྟར་མེད། དགུན་ན་ཁ་བ་
ཡོད། དབྱར་ན་མེ་ཏོག་ཡོད་ལྟ་བུ་ཡོད་པའི་ཕྱིར་རོ། འདིའི་རིགས་ནི་
བཤད་ཚུལ་མི་མཐུན་པ་ཡོད་པས་གསལ་བཤད་བྱས་པ་ཙམ་མོ། །
དེ་དག་ཀྱང་རིམ་པ་བཞིན་རྟེན་གནས་ཀྱི་དཔེར་བརྗོད་ནི། ཁང་འོག་
ཏུ་ཤིང་ཡོད། སློབ་ཁང་དུ་སློབ་མ་ཡོད། སྡེ་སྣོད་དུ་བསླབ་བྱ་བསྟན།
གདན་དུ་བཞུགས། རྒྱབ་ཏུ་རི་ཡོད། སྒམ་དུ་གོས་ཡོད། ལྷ་སར་ཇོ་བོ་
བཞུགས། བས་མཐའ་རུ་རི་ཁྲོད་ཡོད། རྒྱ་གར་དུ་ཆོས་དར། བོད་ཡུལ་
དུ་ཤིང་ནགས་མོད། མཁས་པ་ལ་ཡོན་ཏན་ཡོད། ཨ་མདོ་ན་ཁ་ཆེ་མོད་ལྟ་བུ་
རྟེན་གནས་དང་།
རྟག་ཏུ་བརྩོན། ཉིན་གུང་དུ་ངལ་བསོ། ཆུ་ཚོད་བརྒྱད་དུ་སློབ་ཁྲིད་

འགྲོ། དགུན་དུ་འཕྱི་བ་ཉལ། ཉི་ནུབ་ཏུ་ཁྱིམ་ལ་ལོག ལོ་མཐའ་རུ་
དགོངས་གསེང་གཏོང་། དུས་ཚོད་དྲུག་པར་དྲིལ་བརྡ་གཏོང༌། དབྱར་དུ་
ཆར་མོད། ལོ་དཀྱིལ་དུ་ངལ་གསོ་བྱེད། ཕྱིས་སུ་སྐྱིད། དཔྱིད་ཀ་ན་
བཙས་མ་བརྔ་ལྟ་བུ་ཚེ་སྐབས་ཏེ་རེ་རེར་བཞིན་སྒྲ་དོན་གཉིས་ལྡན་གྱི་དཔེར་
བརྗོད་ལ་བྱང་ཆུབ་པར་བྱའོ། །
འདིར་དངོས་སུ་མ་བསྟན་པའི་འཇུག་ཚུལ་གཞན་ཡང་ཡོད་དེ། འདི་
ལྟར་ནའི་སྒྲ་དམིགས་ཀྱིས་དབྱེ་བའི་དོན་དུ་སྦྱར་བ། དངོས་སུ་ན་མདོར་བསྡུ་
ན་ལྟ་བུ་དང་། རྒྱུ་མཚན་གྱི་དོན་དུ་སྦྱར་བ། འདི་ཡོད་ན་འདི་འབྱུང༌།
མེ་ཡོད་ན་དུ་བ་འབྱུང་ལྟ་བུ་དང༌། རྒྱུ་མཚན་དོན་གྱིས་བསྟན་པའི་དོན་དུ་
སྦྱར་བ། འདིར་ཤིང་ཡང་མེད་ན་ཤིམཱུ་པ་( ཨ་ག་རུ་)ཇི་ལྟར་ཡོད་ལྟ་བུ་དང་།
སྔ་མ་དེ་ལས་ཚིག་ཕྱི་མ་འགལ་བའམ་མ་ཡིན་པ་སོགས་སྟོན་པའི་དོན་དུ་སྦྱར་བ།
འདི་སྔོན་དུ་སྡིག་པ་སྤྱོད་པ་ཞིག་ན་ད་ནི་དགེ་བ་ལ་ཡིད་འཇུག་པར་བྱེད་དོ་ཞེས་
པ་ལྟ་བུ་དང་། འོས་པར་དཀའ་བ་སྟེ་མི་འོས་པའི་ཚིག་གམ་ཚོད་འཛིན་པའི་
སྒོ་ནས་ཚིག་དོན་ཕྱི་མ་ངེས་པར་བྱེད་པའི་དོན་དུ་སྦྱར་བ། ལྷས་བཏུད་ན་
མིས་ལྟ་ཅི་སྨོས་ལྟ་བུ་དང་། འོས་པ་ནན་གྱིས་བཟུང་ནས་ཕྱི་ཚིག་ངེས་པར་
བྱེད་པའི་དོན་དུ་སྦྱར་བ། དུད་འགྲོ་རྣམས་བླུན་པ་ཉིད་ན་མིའང་དེ་ལྟ་བུ་
དག་མཐོང་ངོ་ལྟ་བུ་（དུད་འགྲོ་བླུན་པའི་རྒྱུ་མཚན་གྱིས་མི་བླུན་པོ་ཡོད་པ་
ཤུགས་ཀྱིས་ངེས་ནུས་པ་ཞིག་མིན་མོད་སྲིད་པ་ཙམ་ལ་དགོངས་པ་)དང༌།
སྨོན་པའི་དོན་དུ་སྦྱར་བ། བདག་བྱང་ཆུབ་ཐོབ་ན་ཅི་མ་རུང་ལྟ་བུ་དང་།
ཐེ་ཚོམ་གྱི་གཞིའི་དོན་དུ་སྦྱར་བ། ས་བོན་ནི་བཏབ་ཟིན་ན་འདི་ལས་མྱུ་གུ་
འབྱུང་ངམ་མི་འབྱུང་ལྟ་བུ་སྟེ་མང་དུ་འབྱུང་ངོ༌། དེ་བཞིན་དུ་ལའི་སྒྲ་ཡང་
ཚིག་ལྷག་མ་འདྲེན་པ་ལྷག་བཅས་ཀྱི་དོན་དུ་སྦྱར་བ། མཉམ་པར་བཞག་ལ་དེ་
ཁོ་ན་ཉིད་སེམས་ལྟ་བུ་དང༌། ཚིག་སྔ་ཕྱི་མཚམས་སྦྱོར་བ་ཙམ་གྱི་དོན་དུ་སྦྱར་
བ། བདེ་བ་དང་ལྡན་ལ་གནོད་པ་མི་མངའ་བ་གསལ་ཞིང་དྭངས་ལ་དྲི་མ་

འདི་དག་ནི་འདིར་གབ་པ་
མེད་པ་ཞེས་སོགས་རྒྱ་ཆེར་འབྱུང་བ་རྣམས་ཏེ།
ཉིད་སྨྲ་སྒོ་ལས་འབྱུང་བ་ལྟར་བཀྲལ་བའོ། །
བསམ་གཞིག
1ལ་དོན་གྱི་འཇུག་སྒོ་ལྔ་ལས། ལས་སུ་བྱ་བ་དང་དེ་ཉིད། རྟེན་གནས་དང་ཚེ་
སྐབས་དུག་མཉམ་སྦྲགས་ཀྱི་ཚུལ་དུ་བཤད་དགོས་དོན་གང་ཡིན་ནམ། །
2ན་ལ་གཉིས་དེ་ཉིད་ལ་འཇུག་མིན་དང་། རྟེན་གནས་ལ་བྱ་ཚིག་ཡོད་མིན་
གསལ་བཤད་དགོས་དོན་གང་ཡིན་ནམ།
སྦྱོང་གཞི།
1ལ་དོན་གྱི་འཇུག་སྒོ་ལྔའི་གོ་དོན་རེ་བྲིས།
2འཇུག་སྒོ་རེ་རེར་དཔེར་བརྗོད་གསུམ་རེ་བྲིས།
3ད་རུང་མི་ཤེས་པའི་ཆར་དྲི་བ་འདོན་དགོས།

སློབ་ཚན་དགུ་པ།
ཨི་ལྡན།
མདོར་བསྟན་པ།
རྗེས་འཇུག་ཡི་གེ་བཅུ་པོ་ལ། །
ཨི་དང་མཐུན་ལུགས་འདི་ཞེས་བྱ། །
ཞེས་པ་སྟེ། དེ་ཡང་རྗེས་འཇུག་ཡི་གེ་བཅུ་པོ་དེ་དག་གང་རུང་རྗེས་སུ་
ཞུགས་པའི་མིང་རྣམས་ལ། ཨི་ཡིག་དང་སྦྱར་བའི་རྣམ་དབྱེའི་ཕྲད་（དེ་གི་གུ་
ཅན་གྱི་རྣམ་དབྱེའི་ཕྲད་)རྣམས་(རྗེས་འཇུག་དང༌ཇི་ལྟར་མཐུན་པར་སྦྱོར་
བའི་ལུགས་ནི་འདི་དང་འདིའོ། ཞེས་བསྟན་པར་བྱའོ། ཞེས་པའོ། །
རྒྱས་བཤད་ལས་འབྲེལ་སྒྲ་བཤད་པ།
དང་པོ་གཉིས་ལ་དང་པོ་མཐུན། །
གསུམ་ལྔ་བཅུ་ལ་ཀྱ་དང་སྦྱར། །
བདུན་པ་ཉིད་ལ་བདུན་པ་སྟེ། །
ལྷག་མ་རྣམས་ལ་གྱ་སྦྱར་བ། །།
དེ་དག་ཨི་སྦྱར་འབྲེལ་བའི་ས། །
ཞེས་པས་བསྟན། དེ་ཡང་རྗེས་འཇུག་བཅུའི་དང་པོ་ག་དང་ང་གཉིས་
གང་རུང་རྗེས་སུ་ཞུགས་པའི་མིང་རྣམས་ལ་ནི། རྗེས་འཇུག་དང་པོ་ག་（གི་གུ་
ཅན་）ཉིད་མཐུན་ཞིང་། དེ་བཞིན་དུ་རྗེས་འཇུག་གསུམ་པ་ད། ལྔ་པ་བ།
བཅུ་པ་ས་རྣམས་རྗེས་སུ་ཞུགས་པ་ལ་ཀྱ་(གི་གུ་ཅན་）དང་སྦྱར་བ་དང་།
བདུན་པ་འ་ཡིག་གི་མཐའ་ཅན་རྣམས་ལ་དངོས་སུ་འ་ཡིག་ཡོད་དམ་མེད་ཀྱང་

རུང་སྟེ་དེ་ཉིད་ལ་རྗེས་འཇུག་བདུན་པ་འ་(གི་གུ་ཅན་）ཉིད་སྦྱར་བ་དང༌།
འདིར་རྗེས་འཇུག་གི་ཡི་གེའི་བྱ་བ་( སྟེ་རྗེས་འཇུག་གི་ཡི་གེ་ལས་གྲུབ་པའི་ཕྲད་
རྣམས་)གཙོ་བོར་བསྟན་པས་( མིང་གཞིའི་ཡི་གེ་ལས་གྲུབ་པའི་ཕྲད་རྣམས་）
དངོས་སུ་མི་འབྱུང་ཡང་འ་ཡིག་གི་མཐར་རྐང་པ་ཁ་སྐོང་དགོས་པའི་ཚེ་ཡ་ཡིག་
སྦྱར་བ་སྟེ། དེ་ལས་གཞན་ལྷག་མ་ན་མ་ར་ལ་བཞི་པོའི་མཐའ་ཅན་རྣམས་ལ་
ནི་རྒྱུ་(གི་གུ་ཅན་)ཉིད་སྦྱར་བ་མཐུན་པ་བཅས། དེ་དག་ཐམས་ཅད་ལ་རིམ་
པ་བཞིན་ཨི་ཡིག་སྟེ་གི་གུ་སྦྱར་བས་གི་ཀྱི་གྱི་འི་ཡི་རྣམས་སུ་གྲུབ་པ་དེ་རྣམས་
（རྟགས་མཚུངས་མི་མཚུངས་ཅི་རིགས་ཡོད་ཀྱང་)གང་ཞིག་གང་དང༌སྒྲ་
མཐུན་པའི་(སྒྲ་མཐུན་ནམ་བརྗོད་བདེ་འདྲེན་པའི་ཚུལ་གྱིས་）མིང་མཐའ་སོ་
སོ་དང་སྦྱར་བས། བདག་གི གང་གི ཐམས་ཅད་ཀྱི་རབ་ཀྱི།
ཕྱོགས་ཀྱི། གཏན་གྱི། ལམ་གྱི། གསེར་གྱི། དཔལ་གྱི། དེའི། དེ་
ཡི། སོགས་སུ་འགྱུར་ཏེ་དེ་དག་ནི་(རྣམ་དབྱེའི་རྣམ་གཞག་བསྟན་པའི་)
གཞུང་གཞན་དུ་རྣམ་དབྱེ་དྲུག་པ་ཞེས་འབྱུང་བ་རྟེན་དང་བརྟེན་པའམ་ཡན་
ལག་དང་ཡན་ལག་ཅན་སོགས་མིང་དོན་ཕན་ཚུན་འབྲེལ་བ་བརྗོད་པའི་དོན་
ཅན་གྱི་སྒྲ་ཡིན་པས་འབྲེལ་བའི་ས་(ལམ་འབྲེལ་སྒྲ་） ཞེས་བྱའོ། ཞེས་པའོ། །
ཁ་སྐོང་གི་ཚུལ་དུ་གོ་དོན་དཔེར་བརྗོད་བཅས་འགོད་ན། དེའང་
འགའ་ཞིག་གིས་འགྲེལ་སྒྲའི་གྲངས་ཧ་ལམ་ངེས་པའི་ཚུལ་དུ་དགོངས་མཁན་
ཡོད་ཚོད་འདུག་སྟེ་འབྲེལ་སྒྲའི་ཕྲད་ཀྱི་གྲངས་ལྔར་ངེས་ཀྱང་ཡུལ་དང་སྦྱར་ན་
ཆོས་ཐམས་ཅད་རྟེན་འབྲེལ་ལས་མ་འདས་པས་གྲངས་ཀྱིས་མི་ཆོད། །
འབྲེལ་སྒྲ་རང་གི་ངོ་བོ་ནི་འབྲེལ་གཞི་འབྲེལ་ཆོས་བར་གྱི་འབྲེལ་བ་སྟོན་
བྱེད་ཡིན་པར་ཁྱད་མེད་པས་མཐའ་གཅིག་ཏུ་གྲངས་སུ་བཅད་དགོས་པ་ཞིག་
ཀྱང་མིན་པའི་ཚུལ་དེ་ངེས་དགོས་པའི་གནད་ཀ་ཞིག་ཡིན། འོན་ཀྱང་མཚོན་
བྱེད་ཙམ་དུ་དཔེར་བརྗོད་ན། གཙུག་གི་ནོར། སྟེང་གི་ལྷ། ས་སྟོད་ཀྱི་མི་
ལྟ་བུ། རྟེན་བརྟེན་པའི་འབྲེལ་སྒྲ་དང༌། སྟག་གི་མགོ ཤིང་གི་ཡལ་ག་

དྲེད་ཀྱི་རྐུང་པ་ལྟ་བུ་ཡན་ལག་དང་ཡན་ལག་ཅན་གྱི་འབྲེལ་སྒྲ། ཁབ་ཀྱི་རྩེ།
རྒྱབ་ཀྱི་ངོས། ཁང་པའི་ཤར་ལྟ་བུ་ཆ་ཤུས་དང་ཆ་ཤས་ཅན་གྱི་འབྲེལ་སྒྲ།
ངའི་དཔེ་ཆ། ཁོ་ཡི་ལྕགས་སྨྱུག ཡོན་ཏན་གྱི་ཁྱིམ་ལྟ་བུ་བདག་པོ་དང་ཡུལ་
གྱི་འབྲེལ་སྒྲ། གསེར་གྱི་བུམ་པ། ལྕགས་ཀྱི་སྨྱུ་གུ དངུལ་གྱི་ཏིང་ཕོར་ལྟ་
བུ་གཞི་མཐུན་གྱི་འབྲེལ་སྒྲ། གཅོད་བྱེད་ཀྱི་སྟ་རེ། དྲུབ་བྱེད་ཀྱི་ཁབ། ལྟ་
བྱེད་ཀྱི་མིག་ལྟ་བུ། ངོ་བོ་བདག་གཅིག་པའི་འབྲེལ་སྒྲ་ཞེས་བྱ་སྟེ། སྟ་རེ་ཡིན་
ན་གཅོད་བྱེད་ཡིན་པས་ཁྱབ་པ་ལྟ་བུ་ཡིན། འགའ་ཞིག་གིས་གསེར་གྱི་བུམ་པ་
ལྟ་བུ་ངོ་བོ་བདག་གཅིག་གི་འབྲེལ་སྒྲར་བཞག་པ་ཡོད་མོད་ཀྱི་གསེར་དང་བུམ་
པ་ལྟ་བུ་དེ་ཡིན་ན་གཅིག་ཤོས་ཡིན་མི་དགོས་པས་གཞི་མཐུན་གྱི་འབྲེལ་སྒྲའོ།
གཟུགས་ཀྱི་ཤེས་པ། སྒྲའི་ཤེས་པ། ཤེས་བྱའི་ཆོས་ལྟ་བུ་ཡུལ་དང་ཡུལ་ཅན་
གྱི་འབྲེལ་སྒྲ། བཞིན་གྱི་མེ་ཏོག མིག་གི་ཨུཏྤལ། ལག་པའི་འཁྲི་ཤིང་།
ལྟ་བུ་དཔེ་དཔེ་ཅན་གྱི་འབྲེལ་སྒྲ། ཕའི་བུ། རྒྱ་མཚོའི་ནོར་བུ། བའི་འོ་མ་
ལྟ་བུ་དེ་ལས་དེ་བྱུང་གི་འབྲེལ་སྒྲ་སོགས་མཐའ་ཡས་སོ། །
གཞན་ཡང་འདི་ནི་བདེན་གྱི་གཞན་ནི་གཏི་མུག་གོ ། དེ་ལྟ་མོད་ཀྱི།
འོན་ཀྱང་ལྟ་བུ་ཕྱི་ཚིག་འགལ་བའམ་མི་མཐུན་པར་སྟོན་པའི་ཚིག་གི་རྒྱུན་ལའང་
འདི་དག་འཇུག་པ་ཤེས་པར་བྱའོ། །
བྱེད་སྒྲ་བཤད་པ།
དེ་ཉིད་ལ་ནི་བཅུ་པ་སྦྱར། །
བྱེད་པ་པོ་རུ་ཤེས་པར་བྱ། །
ཞེས་པས་བསྟན་ཏེ། དེ་ཡང་བཤད་མ་ཐག་པའི་རྣམ་དབྱེ་དྲུག་པའི་སྒྲ་
གི་ལ་སོགས་པ་དེ་དག་ཉིད་ལ་ནི་རྗེས་འཇུག་བཅུ་པ་ས་ཡིག་སྦྱར་བས། གིས།
ཀྱིས། གྱིས། འིས། ཡིས། རྣམས་སུ་གྲུབ་པ་ནི་བྱེད་པ་པོས་(ལས་གང་
ཞིག་བྱེད་པའི་）བྱ་བ་ལ་སྦྱོར་བ་སྟོན་པས་ན། གཞུང་གཞན་དུ་རྣམ་དབྱེ་
གསུམ་པ་ཞེས་འབྱུང་བ་བྱེད་པ་པོའི་ས་རུ་ཤེས་པར་བྱའོ། ཞེས་པའོ། །དེ་

རྣམས་མིང་མཐར་སྦྱོར་ཚུལ་ནི་འབྲེལ་སྒྲའི་སྐབས་ལྟར་རོ། གཞན་ཡང་།
བྱེད་དུ་རུང་གིས། གྱིས་ཤིག་ལྟ་བུའི་བྱེད་སྒྲ་རྣམས་ནི་རྒྱུ་མཚན་གྱི་དོན་གྱིས་
བྱེད་པ་པོའི་རྣམ་དབྱེ་ཡིན་པ་ཤེས་དགོས་སོ། །
འདིར་ཡང་། ཁ་སྐོང་གི་ཚུལ་དུ་གསལ་བཤད་ཅུང་ཟད་འགོད་ན།
སྤྱིར་བྱེད་སྒྲ་ལ་བཀྲ་ཤིས་ཀྱིས་ཡི་གེ་འབྲི་ལྟ་བུ། བྱེད་པ་པོ་སྟོན་པའི་བྱེད་
སྒྲ་དང་། ལྕགས་སྨྱུག་གིས་ཡི་གེ་འབྲི་ལྟ་བུ། བྱེད་པ་སྟོན་བྱེད་ཀྱི་བྱེད་སྒྲ་
དང་། འཕྲུལ་འཁོར་དུ་ཡི་གེ་དཔར་བས་མྱུར་ལྟ་བུ། རྒྱུ་མཚན་སྟོན་པའི་
བྱེད་སྒྲ་སྟེ་རིགས་གསུམ་གྱིས་བསྡུས། དེའང་བྱེད་པ་དང་རྒྱུ་མཚན་སྟོན་པའི་
བྱེད་སྒྲ་གཉིས་བྱེད་པ་པོ་གང་ཟག་མིན་ཀྱང༌། རྩ་ཚིག་ལས། བྱེད་པ་པོ་རུ་
ཤེས་པར་བྱ། །ཞེས་འབྱུང་བར་བརྟེན་ནས་བྱེད་པ་པོའི་སྒྲ་ཞེས་བཏགས་པ་
ཙམ་སྟེ། འགའ་ཞིག་གིས་བྱེད་པ་པོ་གཙོ་ཕལ་དུ་དབྱེ་བའང་གནས་འདིར་
དགོངས་པའོ། དེས་ན་ཚིག་སྦྱོར་གཅིག་ཏུ་བཀྲ་ཤིས་ཀྱིས་ལྕགས་སྨྱུག་གིས་ཡི་
གེ་བྲིས་པས་མྱུར་ལྟ་བུ་བྱེད་སྒྲ་རིགས་གསུམ་དཀྱུས་གཅིག་ཏུ་དཔེར་བརྗོད་པས།
བྱེད་པ་པོ་བཀྲ་ཤིས་ཡིན་པ། འབྲི་བྱེད་ལྕགས་སྨྱུག་ཡིན་པ། རྒྱུ་མཚན་དེས་
བྲི་བ་མྱུར་བ་སོ་སོར་གོ་ཐུབ་པས་མི་རུང་བ་མེད་པ་མ་ཟད་དགོས་པ་ཡོད་པ་ཞིག་
ཡིན། འདི་ཐད་ཁ་ཅིག་གིས། འཇམ་དཔལ་མཚན་བརྗོད་ལས་རང་གི་
ལག་གིས་རྡོ་རྗེ་མཆོག ། ཡང་དང་ཡང་དུ་གསོར་བྱེད་པ། །ཞེས་འབྱུང་བར།
རང་གི་ཞེས་འབྲེལ་སྒྲ་ལས་བྱེད་སྒྲ་མེད་པ་ནི། བྱེད་སྒྲ་མི་ཐོབ་པའི་རྒྱུ་མཚན་
གྱིས་ཡིན་ཞེས་སོགས་མང་དུ་སྤྲོས་མོད། དེ་ནི་སྡེ་དགེའི་པར་མ་སུམ་ཕབ་ལས།
རང་གི་ལག་གི་རྡོ་རྗེ་མཆོག ། ཅེས་རང་དང་ལག་པ་གཉིས་ཀར་བྱེད་སྒྲ་མེད་
པ་དང་། རང་གི་ལག་གིས་གསོར་བྱེད་པ། །ཞེས་རང་ལ་འབྲེལ་སྒྲ་དང་ལག་
པ་ལ་བྱེད་སྒྲ་ཡོད་པ་གཉིས་བྱུང་བ་དེ་དག་ནི། སྐབས་དེར་བྱེད་པ་པོ་སྟོན་
དགོས་མིན་གྱི་དགོངས་གཞི་གཞན་ཞིག་ཡིན་པ་ལས་བྱེད་པ་པོར་བྱེད་སྒྲ་མི་ཐོབ་
པའི་རྒྱུ་མཚན་གྱིས་མིན། རྡོ་རྗེ་མཆོག་ཅེས་པའང་རྫས་ཀྱི་རྡོ་རྗེ་རང་ག་བ་

ཞིག་མིན་པར། རྡོ་རྗེ་རྩེ་མོ་རབ་འཕྲོ་བ། །ཞེས་དང་། ཁྲོ་གཉེར་རིམ་པར་
ལྡན་ལ་སོགས། །ཞེས་པ་རྣམས་གསང་སྔགས་ཀྱི་ཚིག་དོན་ཆེས་ཟབ་མོ་ཡིན་
པས་རང་གིས་མ་དགོངས་ཀྱང་སྨྲ་བ་སྐྱུང་དགོས་པ་ལས་རྩོད་པའི་ལམ་དུ་དྲངས་
མི་རིགས་སོ་སྙམ་མོ། །ཡང་འགའ་ཞིག་གིས། ཁང་པ་བས་རི་མཐོ། བོང་བུ་
བས་རྟ་མགྱོགས་ལྟ་བུ་ཁྱད་པར་སྟོན་པའི་བྱེད་སྒྲ་ཡིན་ཟེར་བ་ཡོད་ཀྱང་། དེ་
དག་བསྡུར་ན་ཁྱད་ཡོད་པའི་རྒྱུ་མཚན་གྱིས་ཡིན་པས་བྱེད་སྒྲ་རིགས་གསུམ་དུ་མ་
འདུས་པའི་ཟུར་བ་ཞིག་མིན་ནོ། ། །
གཞན་ཡང་བྱེད་སྒྲའི་རྗེས་སུ་བྱ་ཚིག་ཡོད་དགོས་པས་ཀྱང་མ་ཁྱབ་སྟེ།
གདོང་རང་བཞིན་གྱིས་དཀར། མཐོ་གང་གིས་རིང༌། གྲངས་གསུམ་གྱིས་
མང་ལྟ་བུར། དཀར་རིང་མང་ཞེས་པ་རྣམས་ནི་ཁྱད་ཆོས་བརྗོད་པའི་མིང་
ཡིན་གྱི། བྱ་ཚིག་མིན་པ་དང་། ཡང་བྱ་ཚིག་གི་སྔོན་དུ་བྱེད་སྒྲ་ཐོབ་པས་
ཀྱང་མ་ཁྱབ་སྟེ། འཁོར། འགྲོ། འཕུར་ལྟ་བུ་བྱ་ཚིག་ཡིན་ཀྱང་དེའི་སྔོན་
དུ་བྱེད་སྒྲ་ཡོད་པས་མ་ཁྱབ་པའི་ཕྱིར། དེས་ན་སྤྱིར་ཚིག་སྦྱོར་ལ་མུ་བཞི་སྟེ།
བྱེད་སྒྲ་ཡོད་ལ་བྱ་ཚིག་མེད་པ། བཞིན་རང་བཞིན་གྱིས་མཛེས། ཁྲུ་གང་
གིས་མཐོ་ལྟ་བུ་དང་། བྱ་ཚིག་ཡོད་ལ་བྱེད་སྒྲ་མེད་པ། རྟ་རྒྱུགས། བྱ་
འཕུར་ལྟ་བུ་དང་། བྱེད་སྒྲ་བྱ་ཚིག གཉིས་ཀ་ཡོད་པ། བཀྲ་ཤིས་ཀྱིས་
བཤད། བློ་བཟང་གིས་ཉན་ལྟ་བུ་དང་། བྱེད་སྒྲ་དང་བྱ་ཚིག་གཉིས་ཀ་མེད་
པ། ནམ་མཁའ་སྔོན་པོ། སྤྲིན་པ་དཀར་པོ། ཉི་ཟླ་གསལ་པོ་ལྟ་བུའོ། །
བསམ་གཞིག
འབྲེལ་སྒྲ།
1གི་སོགས་ཀྱི་ཕྲད་ལྔ་པོར་འབྲེལ་སྒྲ་ཟེར་དོན་ཅི་ཡིན་ནམ།
2འབྲེལ་སྒྲའི་ཕྲད་ལ་ལྔ་ཡོད་ཀྱང་དོན་གྱི་འཇུག་སྒོ་གྲངས་བཅད་མི་དགོས་ཟེར་
དོན་ཅི་ཡིན་ནམ།

བྱེད་སྒྲ།
1བྱེད་སྒྲ་ལ་རིགས་གསུམ་དུ་ངེས་ཟེར་དོན་ཅི་ཡིན་ནམ།
2བྱེད་སྒྲ་དང་བྱ་ཚིག་གཉིས་ཡོད་མཉམ་མེད་མཉམ་དུ་བཞག་མི་དགོས་དོན་ཅི་
ཡིན་ནམ།
སྦྱོང་གཞི།
འབྲེལ་སྒྲ།
1འབྲེལ་སྒྲའི་ཕྲད་ལྔ་རེ་རེ་བཞིན་དོན་མི་འདྲ་བར་སྦྱར་བའི་དཔེར་བརྗོད་རེ་བྲིས།
2དཔེར་བརྗོད་ངོས་འཛིན།
བསམ་བྱའི་དོན་གྱི་ཁྱད་པའི་དཔེ་ཡི་གྲངས། །
སྟག་གི་རི་མོའི་འགྲོས་བཞིན་འགོད་འོས་ཀྱི། སྨུག་པའི་ནང་གི་ཡུལ་གྱི་བཀོད་པ་འདྲས། །
དོན་གྱི་ངེས་པའི་བློ་ཡི་གདེང་མི་རྙེད། །
བྱེད་སྒྲ།
1བྱེད་སྒྲ་དང་བྱ་ཚིག་ཡོད་མེད་ཀྱི་མུ་བཞིའི་དཔེར་བརྗོད་རེ་བྲིས།
2གཤམ་གྱི་དཔེར་བརྗོད་ནང་གི་བྱེད་སྒྲ་རིགས་གསུམ་སོ་སོར་ངོས་འཛིན་དགོས།
སྟག་གིས་བསྡིགས་པས་འཁུན་སྒྲ་ངང་གིས་འབྱིན། །
ཤུགས་ཀྱིས་བརྒྱུགས་པས་ངལ་བས་དལ་གྱིས་འགྱེལ། །
གྲོགས་ཀྱིས་མཐོང་བས་ལག་པས་ལིང་གིས་བསླངས། །
དགའ་བས་བལྟས་པས་བརྩེ་དུང་ངང་གིས་བསྐྱེད། །

སློབ་ཚན་བཅུ་པ།
རྒྱན་སྡུད།
ཨ་ལི་ཕྱིས་ནས་གཉིས་པ་སྦྱར། །
ཚིག་རྒྱན་གཉིས་དང་སྡུད་པར་འགྱུར། །
ཞེས་པས་བསྟན། དེ་ཡང་གོང་དུ་བཤད་པའི་འབྲེལ་སྒྲ་དེ་དག་ལས།
(བོད་རང་གི་སྐད་ལ་ཡོངས་སུ་གྲགས་པའི་རྒྱན་སྡུད་ཀྱི་ཕྲད་)ཀྱི་འི་གཉིས་ཀྱི་
ཨ་ལི་སྟེ་གི་གུ་ཕྱིས་ནས་སོ་སོར་རྗེས་འཇུག་གཉིས་པ་ང་ཡིག་སྦྱར་བས། ཀྱང་།
འང་ཞེས་གྲུབ་པ་དང་། འདིར་མ་བསྟན་ཀྱང་དོན་གྱིས་ཐོབ་པའི་ཡང་གི་སྒྲ་
དང་གསུམ་པོ་དེ་རྣམས་ནི། མཛེས་ཀྱང་མཛེས་ལྟ་བུ་ཚིག་སྔ་ཕྱི་མཐུན་པའི་
རྒྱུན་དང་། བཏུད་ཀྱང་ཁྲོ་ལྟ་བུ་མི་མཐུན་པའི་རྒྱན་ཏེ་གཉིས་དང༌། འདི་ནི་
ཨུཏྤ་ལའང་ཡིན་ལ་སྔོན་པོའང་ཡིན་ལྟ་བུ། གཞི་གཅིག་ལ་ཆོས་གཉིས་སམ་དུ་
མ་སྡུད་ཅིང་སྦྱོར་བའི་སྒྲ་སྟེ་གསུམ་པོ་དེ་རྣམས་ལ་འཇུག་པར་འགྱུར་རོ། ཞེས་
པའོ། །དེ་རྣམས་མིང་མཐར་ཇི་ལྟར་སྦྱོར་ཚུལ་ཡང་རྗེས་འཇུག་གི་ཕོ་ཡིག་ག་ད་
བ་ས་རྣམས་དང་ད་དྲག་གི་མཐར་རྟགས་མཚུངས་བརྗོད་བདེ་གཉིས་ཀའི་སྒོ་
ནས་སྒྲ་མཐུན་པ་ཀྱང་ཉིད་སྦྱར་ཞིང་། དེ་བཞིན་དུ་དངོས་སུ་ཡོད་མེད་ཇི་
ལྟར་རུང༌། འ་མཐའ་ཅན་རྣམས་ལའང་དང་། ང་མ་དག་གི་མཐར་ཡང་གི་
སྒྲ་འཇུག་པ་དང་། ན་ར་ལ་གསུམ་གྱི་རྗེས་སུ་བརྗོད་བདེ་ཁོ་ནའི་དབང་གིས་
ཡང་ཉིད་འཇུག་གོ། ཚིགས་བཅད་ཀྱི་རྐང་པ་ཁ་སྐོང་དགོས་པའི་ཚེ་ནི་འ་
མཐར་ཡང་། ཡང་གི་སྒྲ་སྦྱར་དགོས་སོ། །
འདིར་ཁ་སྐོང་གི་ཚུལ་དུ་དཔེར་བརྗོད་དང་གསལ་བཤད་ཅུང་འགོད་ན།
དེ་ཡང་རྒྱུན་སྡུད་ཀྱི་ཕྲད་རྣམས་ཀྱི་དཔེར་བརྗོད་རྗེས་འཇུག་གི་རིམ་ལྟར་སྦྱར་བ།

ཡག་ཀྱང་ཡག བཟང་ཡང་བཟང༌། བཤད་ཀྱང་བཤད། ཕན་ཡང་ཕན།
བཏབ་ཀྱང་བཏབ། བསྒོམ་ཡང་བསྒོམ། ཟིནད་ཀྱང་ཟིན། གོའང་གོ །
གོ་ཡང་གོ ། འཆར་ཡང་འཆོར། འབྱོརད་ཀྱང་འབྱོར། འཕེལ་ཡང་འཕེལ།
བསྩལད་ཀྱང་བསྩལ། ཤེས་ཀྱང་ཤེས་ལྟ་བུ་མཐུན་པའི་ཚིག་རྒྱུན་དང་།
བཀག་ཀྱང་མ་ཁོག །གསང་ཡང་གོ །བཏུད་ཀྱང་ཁྲོ། མཉན་ཡང་
མ་ཚོར། ཟིནད་ཀྱང་ཤོར། བཏབ་ཀྱང་མི་སྐྱེ། ཁོམ་ཡང་མི་སྦྱོང་།
འགྲོའང་མི་སླེབས། གཤེ་ཡང་བྱམས། ཤོར་ཡང་ཟིན། འབྱོརད་ཀྱང་
སློང་། གསལ་ཡང་མི་མཐོང༌། བཙལ་ཀྱང་མ་རྙེད། མཛེས་ཀྱང་གཤིས་
ངན་ལྟ་བུ་མི་མཐུན་པའི་ཚིག་རྒྱན་དང་། །
བདག་ཀྱང་ཡིན་ལ་རང་ཡང་ཟེར། ། སྐད་ཀྱང་ཡིན་ལ་སྙན་ཡང་སྙན། །
གཟེབ་ཀྱང་ཡིན་ལ་སྒམ་ཡང་ཟེར། །གཟིའང་ཡིན་ལ་ཁྲ་ཡང་གསལ། །གསེར་
ཀྱང་ཡིན་ལ་གལ་ཡང་ཆེ། །ཆོས་ཀྱང་ཡིན་ལ་དཀོནད་ཀྱང་དཀོན། །སྟོན་པས་
བསྩལད་ཀྱང་བཀུརད་ཀྱང་འོས༑ ། ལྟ་བུ་གཞི་གཅིག་ལ་ཆོས་གཉིས་སྡུད་
པའོ། །
གསལ་བཤད་ནི། དེའང་རྩ་བ་ལས། ཚིག་རྒྱན་གཉིས་དང་ཞེས་
གསུངས་པའི་དགོངས་པ་དངོས་ནི། དོན་མི་འགལ་བ་ཙམ་མ་ཟད་ཚིག་སྔ་
ཕྱིའང༌ མཐུན་པའི་བར་དུ། ཀྱང་འང་ཡང་གསུམ་གང༌ རུང༌ སྒྱུར་བས་
མཁོའང་མཁོ། བཟང་ཡང་བཟང་ལྟ་བུ་བརྗོད་པ་མཛེས་པའི་རྒྱུན་དུའང་
འགྱུར་བའི་ཕྱིར་མཐུན་པའི་ཚིག་རྒྱུན་ཟེར་བ་ཡིན། དེས་ན་དོན་མི་འགལ་བ་
ཙམ་མཐུན་པའི་ཚིག་རྒྱན་གྱི་དཔེར་བཀོད་པ་ནི། དོན་མཐུན་པའི་རྒྱུན་ཙམ་
ལས་ཚིག་མཐུན་པའི་རྒྱན་དུ་བཤད་ཐབས་མེད་པས་རྩ་ཚིག་གི་དགོངས་པ་དང་
མི་འབྱོར་རོ། མི་མཐུན་པའི་ཚིག་རྒྱན་ནི་བཤད་ཚུལ་མཐུན་པས་མི་སྤྲོའོ། །
ཡང་། ཨ་ལི་ཕྱིས་ནས་གཉིས་པ་སྦྱར། །ཞེས་པ་ནི་འབྲེལ་སྒྲའི་ཕྲད་ཀྱི་
གི་གུ་ཕྱིས་ནས་རྗེས་འཇུག་གཉིས་པ་ང་ཡིག་སྦྱར་བའི་དོན་ཡིན་པས། གང་

གྱང་ལྟ་བུའང་རྒྱུན་སྡུད་ཀྱི་ཕྲད་དུ་འགྲོའམ་ཟེར་ན། དེ་ནི་རྒྱན་སྡུད་ཀྱི་ཕྲད་
གང་ལས་དབྱུང་བའི་ཁུངས་བསྟན་པ་ཙམ་ཡིན་གྱི། འབྲེལ་སྒྲའི་ཕྲད་ཡོད་
ཚད་ལ་ཚུལ་དེས་ཁྱབ་པར་བཅད་པ་ཞིག་ག་ལ་ཡིན། ཕྲད་རྣམ་དབྱེའི་རྣམ་
པར་བཞག་པའང་། སྨྲ་བ་ཀུན་ལ་གནས་པའི་རང་ཚུལ་ཙམ་བརྡ་སྤྲོད་པ་ཡིན་
པས། བོད་རང་གི་སྐད་ཀྱི་ཚུལ་ལ་མ་གྲགས་པའི་གང་བྱུང་ལྟ་བུ་ནི་རྒྱན་སྡུད་
ཀྱི་ཕྲད་དུ་འཁྲུལ་བའང་མི་སྲིད་པས་དབྱེ་འབྱེད་ཀྱང་མ་མཛད་དོ། །
བསམ་གཞིག
1མཐུན་པའི་ཚིག་རྒྱན་ཟེར་བར་ཚིག་དོན་གཉིས་ཀ་མཐུན་དགོས་པའི་རྒྱུ་མཚན་
ཅི་ཡིན་ནམ།
2རྒྱན་གཉིས་ལའང་སྡུད་པའི་ཤན་ཡོད་ཀྱང་སྡུད་པའི་མིང་མི་འདོགས་པའི་རྒྱུ་
མཚན་ཅི་ཡིན་ནམ། །
སྦྱོང་གཞི།
1རྒྱུན་གཉིས་དང་སྡུད་གཅིག་རེ་རེ་བཞིན་དཔེར་བརྗོད་གསུམ་རེ་བྲིས།
2གཤམ་གྱི་དཔེར་བརྗོད་ཀྱི་རྒྱུན་སྡུད་རེ་རེར་བཞིན་ངོས་འཛིན་གྱིས། །
བཤད་ཀྱང་མ་གོ་མཛེས་ཀྱང་མཛེས་པས་ཅི། །
བསླབ་ཀྱང་ཉན་ཞིང་བརྩོནད་ཀྱང་བརྩོན་པའི་མི། །
མཁས་པའང་འགྱུར་ལ་གོ་ཡང་འདི་ཡིས་ཆོད། །
བསྟོད་ཀྱང་མི་དགོས་ཕྱི་རྗེས་རིང་ནས་གསལ། །

སློབ་ཚན་བཅུ་གཅིག་པ།
ལྷག་བཅས།
ལ་དོན་སུ་ལ་ཨུ་ཕྱིས་ནས། །
དེ་ལ་གསུམ་པའི་དང་པོ་སྦྱར། །
དེ་ལ་ཨ་ལི་གསུམ་པ་སྦྱར། །
་དེ་ནི་ལྷག་དང་བཅས་པའོ། །
ཞེས་པ་སྟེ། དེ་ཡང་སྔར་བཤད་པའི་ལ་དོན་གྱི་ནང་ཚན་སུ་ཞེས་པ་དེ་
ལ་ཨུ་སྟེ་ཞབས་ཀྱུ་ཕྱིས་ནས། ས་ཞེས་གནས་པ་དེ་ལ་ཀ་ལི་སྡེ་པ་གསུམ་པའི་
དང་པོ་ཏ་ཡིག་སྦྱར་ཞིང་། དེ་ལ་སླར་ཡང་སྟེང་དུ་ཨ་ལི་གསུམ་པ་སྟེ་འགྲེང་བུ་
སྦྱར་བས། སྟེ་ཞེས་གྲུབ་པ་དེ་དང་། འདིར་དངོས་སུ་མ་བཤད་ཀྱང༌(གོང་
བཤད་ལྟར་) ཤུགས་ཀྱིས་བསྟན་པ་(འི་ཏེ་རྐྱང་དང་། དེ་སྒྲའི་སྐབས་འཆད་
འགྱུར་ལྟར་ལྷག་བཅས་ལ་འཇུག་པའི་དེ་སྒྲ་དང༌)གསུམ་པོ་འདི་ནི་མིང་ཚིག་
གང་གི་མཐར་སྦྱར་ཡང་བསྟན་བྱའི་ལྷག་མ་འདྲེན་པའི་དོན་དུ་འགྱུར་བས་ལྷག་
མ་དང་བཅས་པའི་སྒྲ་ཞེས་བྱའོ། །ཞེས་སོ། །དེ་དག་མིང་མཐར་ཇི་ལྟར་སྦྱར་
ཚུལ་ཡང༌། ག་ང་བ་མ་འ་རྣམས་ཀྱི་མཐར་སྟེ་ཡིག་ས་སྒྲ་དང་ལྡན་པ་དེ་བརྗོད་
བདེ་བས་འཇུག་ཀྱང་། ན་ར་ལ་གསུམ་དང་ད་དྲག་གི་མཐར་ནི་དེ་ཉིད་ཤིན་
ཏུ་བརྗོད་མི་བདེ་བའི་ཕྱིར་དང་། ས་ཡིག་གི་མཐར་ནི་ས་སྒྲ་སྔ་མ་དེ་ཉིད་དང་།
སྟེ་ཡིག་གི་ས་སྒྲ་གཅིག་ཏུ་འདྲེས་པས་སོ་སོར་མི་མངོན་པའི་ཕྱིར་དགོས་པ་མེད་
པས། དེ་རྣམས་ཀྱི་མཐར་ས་ཡིག་ཕྱིས་ནས་ཏེ་རྐྱང་ཉིད་སྦྱར་བ་དང་། དེ་
བཞིན་དུ་ད་མཐར་ཡང་ས་སྒྲ་ཅན་ཀློག་མི་བདེ་བས་ལ་དོན་གྱི་སྐབས་སུ་ད་
མཐར་དུ་སྦྱོར་བ་ལྟར་དེ་(ཡིག་）ཉིད་སྦྱར་རོ། དེ་དག་ཀྱང་ལྷག་མ་འདྲེན་

ཚུལ་གྱི་སྒོ་ནས་དབྱེ་ན་གསུམ་དུ་འགྱུར་ཏེ། མཚམས་སྦྱོར་དང༌། དམ་
བཅའ་དང༌། གཞན་འདྲེན་ནོ། །དང་པོ་ལའང་། མདའ་འཕངས་ཏེ་ཕོག་
ལྟ་བུ། ཚིག་སྔ་མ་(འཕེན་པར་བྱེད་པའི་འདས་ཚིག་ཡིན་པས་)བྱེད་པ་དང་
ཕྱི་མ་（འབེན་ལ་ཕོག་པའི་བྱ་བ་ཙམ་ཡིན་པས་)བྱ་བར་སྦྱོར་བའི་འདྲེན་བྱེད་
དང་འདྲེན་བྱ་དུས་རིམ་པར་འཇུག་པ་ཞིག་དང༌། ལྷ་མཆོད་དེ་ལས་བྱ་ལྟ་བུ།
(ལྷ་མཆོད་པའི་བྱ་བ་དང་དེ་རྗེས་བྱ་བ་གཞན་ཞིག་བྱེད་པར་སྟོན་པས་)སྔ་ཕྱི་
གཉིས་ཀ་བྱ་བར་སྦྱོར་ཞིང་དུས་རིམ་གྱིས་འཇུག་པ་ཞིག་དང༌། དེ་ཉིད་ལ་སྔ་
ཕྱི་མེད་པ། ཚེག་སྒྲ་དང་བཅས་ཏེ་འབར་ལྟ་བུ་(ཚེག་སྒྲ་གྲགས་པ་དང་འབར་
བའི་བྱ་བ་གཉིས་ཀ་དུས་གཅིག་ཆར་དུ་གསལ་བ་ཞིག་སྟེ་གསུམ་ཡོད་ལ།
འདི་རྣམས་ནི་ནས་དང་ཅིང་སོགས་ཀྱི་ཕྲད་དང༌ ཡང་འཇུག་པ་མཐུན་ནོ།
དམ་བཅའ་ཞེས་པ་ནི་ཚིག་སྔ་མ་དམ་བཅས་པ་དེའི་གསལ་བྱེད་དམ་སྒྲུབ་བྱེད་
དུ་ཚིག་ཕྱི་མ་འདྲེན་པ་སྟེ། དེ་ལའང་དབྱེ་ན། དངོས་པོ་ནི་གསུམ་སྟེ།
བེམ་པོ་དང་། ཤེས་པ་དང༌། ལྡན་མིན་འདུ་བྱེད་དོ། ཞེས་པ་ལྟ་བུ་དབྱེ་
བ་འདྲེན་པ་དང་། རྟག་པ་ཡིན་ཏེ་འདུས་མ་བྱས་ཡིན་པའི་ཕྱིར་ལྟ་བུ།
གཏན་ཚིག་འདྲེན་པ་དང་། སངས་རྒྱས་ཏེ་མ་རིག་པའི་གཉིད་སངས་པ།
ཤེས་བྱ་ལ་བློ་གྲོས་རྒྱས་པའོ་ཞེས་པ་ལྟ་བུ་ངེས་ཚིག་འདྲེན་པ་དང་། བསླབ་པ་
ཀུན་གྱི་གཞི་འཛིན་ཅིང༌། ། ཞེས་གསུངས་ཏེ། བསླབ་པ་ནི་ལྷག་པ་ཚུལ་
ཁྲིམས་དང་། སེམས་དང༌། ཤེས་རབ་ཀྱི་བསླབ་པ་གསུམ་དུ་ནང་པ་ལ་
གྲགས་པ་དང་། ཕྱི་རོལ་པ་ལའང༌(ཚངས་པར་སྤྱོད་པའི་བརྟུལ་ཞུགས་ཀྱི་
བསླབ་པ་མང་དུ་འབྱུང་སྟེ་)། འདི་ལྟར་ཞེས་སོགས་དབྱེ་བ་(རྒྱས་པ་བཤད་
པ་)ལྟ་བུ། རྒྱས་བཤད་འདྲེན་པ་སྟེ། དེ་ལྟ་བུའི་ནང་གསེས་(ཀྱི་དབྱེ་བ་)
ཡོད་དོ། གཞན་འདྲེན་ནི་མཚམས་སྦྱོར་དང་དམ་བཅའ་གཉིས་སུ་མི་
གཏོགས་པའི་ལྷག་མ་ཡོད་པ་ཙམ་སྟོན་པའི་སྒྲ་གཞན་རྣམས་ཏེ། ཁྱོད་ནི་
དཔལ་ཏེ་ཁྱོད་ནི་མགོན། ལྟ་བུ་རྣམས་ཏེ་འདི་དག་ཀྱང་སྨྲ་སྒོར་གསལ་བ་ལྟར་

རོ། གཞན་གོང་དུ་སྨོས་པའི་ལ་དང་འཆད་འགྱུར་གྱི་ནས་དག་ལྷག་བཅས་ལ་
འཇུག་པ་ནི་རྗེས་འཇུག་གི་ཁྱད་པར་ལ་མི་ལྟོས་པའི་ཕྱིར་ཕྲད་རང་དབང་ཅན་
(ཡིན་པས་འདིར་མ་བསྟན་པ་ཡིན་གྱི། ལྷག་བཅས་ཀྱི་ཕྲད་ཡིན་ན་སྟེ་ཏེ་དེ་
གསུམ་གང་རུང་ཡིན་པས་ཁྱབ་པའི་དོན་མིན་ལ། དེ་བཞིན་དུ་སྟེ་ཏེ་དེ་གསུམ་
གང་རུང་ཡིན་ན་ལྷག་བཅས་ཀྱི་ཕྲད་ཡིན་པས་ཀྱང་མི་ཁྱབ་མོད། རྗེས་འཇུག་
དང་མཐུན་པར་སྦྱར་བའི་སྟེ་ཏེ་དེ་གསུམ་གང་རུང་ཡིན་ན་ལྷག་བཅས་ཀྱི་ཕྲད་
ཡིན་པས་ཁྱབ་ཚུལ་ཀྱང་）ཤེས་པར་བྱའོ། སླར་ཡང་ལྷག་བཅས་རིགས་
གསུམ་རྗེས་འཇུག་དང་མཐུན་པ་དཔེར་བརྗོད་ན། འཕག་སྟེ་འགྱེལ། ཡི་གེ་
བཏང་སྟེ་འཕྲོད། འབོད་དེ་ཚོར། ལྟ་བུ་བྱེད་པས་བྱ་བ་འདྲེན་པ་དང་།
དགེ་རྒན་གདན་ཏེ་སློབ་ཁྲིད་མཉན། ས་བོན་བཏབ་སྟེ་རེ་ཞིག་སྒུག ལུག་
རི་ལ་བཀྲམ་སྟེ་ངལ་གསོ། ལྟ་བུ་བྱ་བས་བྱ་བ་འདྲེན་པ་དང་། སེང་གེ་
མཁའ་ལ་འཕྱོ་སྟེ་མཆོང་། སྤྲེའུ་རི་ལ་འཕར་ཏེ་རྒྱུགས། ཉི་ཟླ་མཁའ་ལ་དལ་
ཏེ་བགྲོད། དྲག་མིག་གདངས་ཏེ་བགེགས་ལ་གཟིགས། ལྟ་བུ་བྱ་བ་གཉིས་
དུས་ཅིག་ཅར་དུ་སྦྱར་བའི་མཚམས་སྦྱོར་བའི་ལྷག་བཅས་སོ། །ཕར་ཕྱིན་ནི་
དྲུག་སྟེ། སྦྱིན་པ། ཚུལ་ཁྲིམས། བཟོད་པ། བརྩོན་འགྲུས། བསམ་
གཏན། ཤེས་རབ་ཀྱི་ཕར་ཕྱིན་ནོ། ། ལྟ་བུ་དབྱེ་བ་འདྲེན་པ་དང༌། ཆབ་
གསང་སྟེ། ཆབ་ཀྱང་ཡིན་ལ་གསང་གནས་ལས་བྱུང་བའང་ཡིན་པས་ནའོ། །
དམ་ཚིག་སྟེ། འདའ་བ་དཀའ་བས་དམ་པ་དང༌། ། འདས་ན་འཚིག་པས་
ཚིག་ཅེས་བྱ། །གསུངས་པ་ལྟར་རོ། །ལྟ་བུ་ངེས་ཚིག་འདྲེན་པ་དང་། །བུམ་པ་
ཆོས་ཅན་མི་རྟག་སྟེ་བྱས་པའི་ཕྱིར། ནམ་མཁའ་ཆོས་ཅན་རྟག་སྟེ་མ་བྱས་པའི་
ཕྱིར་ལྟ་བུ་གཏན་ཚིག་འདྲེན་པ་དང་། ཡོན་ཏན་ཏེ། གྲངས་ཅན་པའི་རྡུལ་
མུན་པ་སྙིང་སྟོབས་ཀྱི་ཡོན་ཏན་གསུམ། འདོད་པའི་ཡོན་ཏན་ལྔ། མཐོ་
རིས་ཀྱི་ཡོན་ཏན་བདུན། སྦྱངས་པའི་ཡོན་ཏན་བཅུ་གཉིས། ས་དང་པོའི་
ཡོན་ཏན་བརྒྱ་ཕྲག་བཅུ་གཉིས་སོགས་ཡོན་ཏན་གྱི་ཁྱད་པར་མཐའ་ཡས་སོ། །

ལྟ་བུ་རྒྱས་བཤད་འདྲེན་པ་དང་། འདི་ནི་ལྷ་སྟེ་དེ་ནི་མི། འདི་ནི་ཁང་པ་སྟེ་
དེ་ནི་རི། འདི་ནི་སྟག་སྟེ་དེ་ནི་གཟིག་ལྟ་བུ་ཆོས་གཞན་དང་གཞན་འདྲེན་
པའི་ལྷག་བཅས་ཏེ་གོ་དོན་གོང་དུ་བཤད་ཟིན་ལྟར་རོ། ། །
བསམ་གཞིག
1ལྷག་བཅས་དངོས་བསྟན་ས་སྟེ་ལས་མི་འབྱུང་ཞིང་ཏེ་དེ་གཉིས་ཤུགས་བསྟན་དུ་
བཞུག་པའི་རྒྱུ་མཚན་ཅི་ཡིན་ནམ།
2ད་དུང་ལྷག་བཅས་སུ་སྦྱར་ཆོག་པའི་ཕྲད་གཞན་ཡོད་དམ་མེད།
སྦྱོང་གཞི། །
1རྩ་བའི་ལྷག་བཅས་རིགས་གསུམ་གྱི་གོ་དོན་རེ་བྲིས།
2མཚམས་སྦྱོར་ལྷག་བཅས་གསུམ་དང་། དམ་བཅའ་དང་ངེས་ཚིག་འདྲེན་པའི་
ལྷག་བཅས་གསུམ་གྱི་དཔེར་བརྗོད་རེ་བྲིས།

སློབ་ཚན་བཅུ་གཉིས་པ། འབྱེད་སྡུད།
རྗེས་འཇུག་ཡི་གེ་བཅུ་པོ་ལ། །
དྲུག་པ་སྦྱར་ན་འབྱེད་སྡུད་ཡིན། །
ཞེས་པས་བསྟན། དེ་ཡང་རྗེས་འཇུག་གི་ཡི་གེ་བཅུ་པོ་དེ་རྣམས་ལ་
(རྗེས་འཇུག་）དེ་ཉིད་ཀྱི་དྲུག་པ་མ་ཡིག་སྦྱར་བ་ནུ། གམ། ངམ། དམ།
ནམ། བམ། མམ། འམ། རམ། ལམ། སམ་རྣམས་སུ་གྲུབ་པ་དེ་
དགུ་དང་། (ད་དྲག་ཅན་གྱི་མཐར་)དོན་གྱིས་ཐོབ་པའི་ཏམ་བཅས་བཅུ་
གཅིག་པོ་རྣམས་ནི། ཆོས་ནི་གཉིས་ཏེ། འདུས་བྱས་སམ་འདུས་མ་བྱས་
སོ། །ལྟ་བུ་དབྱེ་གཞི་གཅིག་ལས་དུ་མར་འབྱེད་པའི་དོན་དང༌། འདུས་བྱས་
སམ་འདུས་མ་བྱས་ནི་ཆོས་སོ། །ལྟ་བུ་ཚིག་དོན་དུ་མ་དོན་གཅིག་ཏུ་སྡུད་པའི་སྒྲ་
སྟེ་(འབྱེད་པ་དང་སྡུད་པའི་དོན་)གཉིས་ལ་འཇུག་པ་ཡིན་ནོ། །ཞེས་སོ། །དེ་
རྣམས་མིང་ཚིག་གང་གི་མཐར་ཡང་རུང་སླར་བསྡུའི་སྐབས་དང་མཚུངས་པར་
སྤྱིར་བཏང་རྗེས་འཇུག་སོ་སོར་རང་རང་ལ་མ་ཡིག་སྦྱར་བ་ཉིད་འཇུག་པ་མཐུན་
པ་ཡིན་ཡང་། དམིགས་བསལ་ད་དྲག་ཅན་རྣམས་ཀྱི་མཐར་ཏམ་ཡིག་སྦྱོར་
དགོས་པ་ཡིན་ནོ། །གཞན་དུ། རྟག་གམ་མི་རྟག་ལྟ་བུ་དྲི་བ་དང་ཐེ་ཚོམ་གྱི་
ཚིག་ཅན་རྣམས་ཀྱང་དོན་གྱི་ཁྱད་པར་བརྟག་ཅིང་འབྱེད་པའི་དོན་ཡིན་པས།
དེ་འདྲའི་འམ་ལ་སོགས་པའང་འབྱེད་པའི་སྒྲར་བསྡུའོ། །
དེ་རྣམས་རྗེས་འཇུག་དང༌ མཐུན་པར་སྦྱར་བའི་དཔེར་བརྗོད་ནི།
འདུག་གམ་འདོང་ངམ་གདམ་སེམས་ཡོད་དམ་ཞེས། །འདྲི་བ་མིན་ནམ་སྒྲུབ་
བམ་བསམ་མམ་ཅི། ། མཁོའམ་འདོར་རམ་ཉལ་ལམ་ལངས་ཀྱང་རུང་། །

སེམས་སམ་ཟིནད་ཏམ་ཐུགས་ལ་འབྱོརད་ཏམ་ཞེས། ། དྲི་བར་ལན་ཞིག་
བསྩལད་ཏམ་ཤེས་ལྡན་དག ། ལྟ་བུ་ཁྱད་ཆོས་བརྗོད་པའི་མིང་ངམ་བྱ་ཚིག་གི་
མཐར་སྦྱར་ཚེ་ཕལ་ཆེར་དྲི་བ་དང་ཐེ་ཚོམ་གྱི་དཔེར་འགྱུར་ཞིང་། གྲངས་
འདྲེན་གྱི་མཐར་སྦྱར་ཚེ་ཐོག་མ་དབྱེ་གཞི་དང་འབྲེལ་ཚེ་འབྱེད་པ་དང་།
མཐར་སྡུད་གཞི་དང་འབྲེལ་ཚེ་སྡུད་པའི་དཔེའོ། །
བསམ་གཞིག
1ཕྲད་འདི་རྣམས་ཀྱི་འཇུག་ཚུལ་འདྲ་མིན་འབྱུང་དོན་ཅི་ཡིན་ནམ།
སྦྱོང་གཞི།
1འབྱེད་སྡུད་དང་དྲི་བ་ཐེ་ཚོམ་བཅས་ལ་འཇུག་པའི་དཔེར་བརྗོད་རེ་བྲིས།

སློབ་ཚན་བཅུ་གསུམ་པ། འབྱུང་ཁུངས།
འབྱུང་ཁུངས་ལས་དངོས་ནི།
རྗེས་འཇུག་ཡི་གེ་བཅུ་པོ་ཡི། །
བཞི་པ་དགུ་པ་ལ་བཅུ་པ། །
སྒྱུར་བ་འབྱུང་ཁུངས་ས་ཡིན་ཏེ། །
ཞེས་པས་བསྟན། དེ་ཡང་རྗེས་འཇུག་ཡི་གེ་བཅུ་པོ་དེ་ཡི་ནང་ནས་བཞི་
པ་ན་དང་དགུ་པ་ལ་གཉིས་ལ་སོ་སོར་བཅུ་པ་ས་ཡིག སྦྱར་བས་ནས་ལས་
ཞེས་གྲུབ་པ་ནི། ཆོས་གང་ལས་གང་ཞིག་བྲལ་བའམ། བྱུང་བ་སྟོན་པའི་
དོན་དུ་མཚུངས་པར་འཇུག་པ། དཔེར་ན་རྒྱ་མཚོ་ནས་ནོར་བུ་བླངས།
མཁས་པ་ལས་རིག་པ་བསླབ་ལྟ་བུ་(ནི་འབྱུང་ཁུངས་དངོས་སྟེ། རྒྱུ་མཚན་ནི།
གང་ཞིག་འབྱུང་བའི་ཆོས་དེ་ངེས་པར་ཁུངས་དེ་ལས་བྱུང་བ་ཞིག་ཡིན་པ་དང་།
བྱུང་རྗེས་ཀྱང་འདི་དེ་ལས་འབྱུང་བའོ་ཞེས་འབྱུང་ཁུངས་དང་བྱུང་ཆོས་གཉིས་
སོ་སོར་དམིགས་སུ་ཡོད་པ་ཞིག་ཡིན་པས་འབྱུང་ཁུངས་དངོས་ཞེས་བརྗོད་པ་
ཡིན་པས་)དངོས་དང་། དེ་དངོས་མ་ཡིན་ཡང་སྐབས་དེར་དེ་ལས་བྱུང་བས་
འབྱུང་ཁུངས་དང་འདྲ་བ། རྟ་ལས་ལྷུང༌། ཤར་ཕྱོགས་ནས་འོད་སྣང་ལྟ་བུ་
དག་སྟེ་(འདི་དག་དེ་ལས་ལྟུང་བ་དང་དེ་ལས་སྣང་བ་ཞེས་ཁུངས་དང་ཆོས་སོ་
སོར་དམིགས་སུ་ཡོད་པས་འབྱུང་ཁུངས་སུ་བཞག་ཀྱང་། དོན་དངོས་སུ་མིའི་
འབྱུང་ཁུངས་རྟ་དང་། སྣང་བའི་འབྱུང་ཁུངས་ཤར་མ་ཡིན་པས་ཆ་འདྲ་བར་
བཞག་པའོ།) འདི་དག་ནི་གཞུང་གཞན་དུ་རྣམ་དབྱེ་ལྔ་པ་ཞེས་བཤད་པ་འབྱུང་
ཁུངས་ཀྱི་ས་ཡིན་ནོ། །ཞེས་པའོ། །ཏེ་ཞེས་པ་ནི་ལྷག་མ་འདྲེན་པའི་དོན་ཏོ། །

གཞན་དུ། དུ་བ་ལས་མེར་ཤེས་ལྟ་བུ་ལས་ཀྱི་སྒྲ་ཁོ་ན་རྒྱུ་མཚན་ལ་འཇུག་པ་
ཡོད་ཀྱང་། མེར་ཤེས་པ་སོགས་རྒྱུ་མཚན་དེ་དུ་བ་མཐོང་བ་སོགས་ཀྱི་རྒྱུ་
མཚན་ལས་བྱུང་བའི་ཕྱིར་(མེ་ཡོད་པར་ཤེས་པ་དེ་དུ་བ་མཐོང་བའི་རྒྱུ་མཚན་
ལས་བྱུང་བས་འབྱུང་ཁུངས་སུ་བཞག་ཀྱང་། མེ་དངོས་སུ་མ་མཐོང་བའི་ཕྱིར་
འདི་དེ་ལས་འབྱུང་བའི་ཆོས་སོ་སོར་དམིགས་སུ་མེད་པས་འབྱུང་ཁུངས་དངོས་
ཀྱི་ཁྱད་ཆོས་མི་ཚང་བས་）འབྱུང་ཁུངས་དང་འདྲ་བའི་རྣམ་དབྱེ་ལྔ་པ་ཉིད་
དོ། །
དགར་སྡུད་ནི།
དགར་དང་སྡུད་པའང་དེ་བཞིན་ཡིན། །
ཞེས་པ་སྟེ། བཤད་མ་ཐག་པའི་ནས་ལས་ཀྱི་སྒྲ་དེ་དག་འབྱུང་ཁུངས་ཁོ་
ནར་མ་ཟད་རྣམ་དབྱེ་སྦྱར་གཞི་དེ་ལས་རིགས་དང་བྱ་བ་ཡོན་ཏན་རྣམས་ཀྱི་
ཁྱད་པར་གང་ཡང་རུང་བ་ལོགས་སུ་དགར་བའི་དོན་ཏེ། མིའམ་ཅི་ལས་དྲི་ཟ་
ཐ་དད་དོ། ། མི་རྣམས་ཀྱི་ནང་ནས་རྒྱལ་རིགས་དཔའ་ལྟ་བུ་གཞི་(འམ་
རིགས་）གཅིག་གམ་ཐ་དད་ལས་དགར་བ་དག་སྟེ། དེ་དག་ལའང་ནང་
གསེས་མཆོག་ཏུ་དགར་བ། དམན་པར་དགར་བ། ཐ་དད་པ་ཙམ་དུ་
དགུར་བ་སོགས་མང་དུ་འབྱུང་ཞིང་དེ་ཀུན་ལ་ནས་ལས་ཀྱི་འཇུག་པའང་སོ་སོར་
ཡོད་དེ། དེས་ན་དགར་སྒྲ་དེ་དང་། དེ་ལས་ཀྱང་བྱེ་བྲག་ནས་ཀྱི་སྒྲ་གཅིག་
པུ་ནི། གཟུགས་ནས་རྣམ་མཁྱེན་གྱི་བར་ལྟ་བུ་ཡུལ་དང་དུས་དང་། དངོས་
པོ་ལ་སོགས་པ་མཚམས་འཛིན་ཅིང་སྡུད་པའི་དོན་དུའང་དེ་བཞིན་དུ་འཇུག་པ་
ཡིན་ནོ། །ཞེས་པའོ། །དེ་ལྟར་དགར་སྡུད་ལ་འཇུག་པའི་སྒྲ་འདི་རྣམས་ཀྱང་
ཕྲད་གཞན་མ་ཡིན་པར་རྣམ་དབྱེ་ལྔ་པའི་ཡན་ལག་ཉིད་དུ་ཤེས་དགོས་ཏེ།
དགར་བ་ནི་གང་ལས་དགར་བའི་གཞི་དེ་ལས་ཁྱད་པར་དུ་བྱུང་བ་ལྟར་སྣང་བ་
དང༌། སྡུད་པ་ནི་ཐོག་མ་གང་ནས་བརྩམ་པ་དེ་ལས་བསྡུ་རྒྱུའི་གནས་སྐབས་
ཐམས་ཅད་བྱུང་བ་དང་འདྲ་བའི་ཕྱིར་(ལེགས་སྦྱར་གྱི་བརྡ་སྤྲོད་པའི་ལུགས་སུ་

དེ་དག་ལ་）འབྱུང་ཁུངས་ཀྱི་རྣམ་དབྱེ་སྦྱར་བར་སྣང་བའི་ཕྱིར་རོ། །གཞན་
ཡང་ཕྱག་འཚལ་ནས་བཤད་ལྟ་བུ། ནས་ཀྱི་སྒྲ་ཉིད་མཚམས་སྦྱོར་བའི་ལྷག་
བཅས་ལའང་འཇུག་ཚུལ་གོང་དུ་ལྷག་བཅས་ཀྱི་སྐབས་སུ་ཕྱོགས་ཙམ་སྨོས་པ་
བཞིན་ནོ། །
ཁ་སྐོང་གི་ཚུལ་དུ་འགྲེལ་ཆེན་གྱི་དགོངས་པ་ལྟར་དགར་སྡུད་ཀྱི་དཔེར་
བརྗོད་ན། དམངས་རིགས་ལས་བྲམ་ཟེའི་རིགས་བཟང་། ལྟ་བུ་རིགས་
མཆོག་ཏུ་དགར་བ་དང་། བཤེས་གཉེན་ངན་པ་ལ་བཀུར་སྟི་བྱེད་པ་ལས་ལྷ་
མཆོད་པ་ཉིད་ལེགས། ལྟ་བུ་བྱ་བ་མཆོག་ཏུ་དགར་བ་དང་། ལྷ་ཆེན་པོ་ལས་
བདེ་བར་གཤེགས་པ་ཡོན་ཏན་དུ་མས་འཕགས། ལྟ་བུ་ཡོན་ཏན་མཆོག་ཏུ་
དགར་བ་སྟེ་འདི་འདྲའི་རིགས་ལ་ལས་ཀྱི་སྒྲ་ཉིད་འཇུག་གོ། ཐ་དད་ཙམ་དུ་
དགར་བའི་རིགས་ལའང་ལས་ཀྱི་སྒྲ་ཉིད་འཇུག་སྟེ། རྟག་པ་དང་དངོས་པོའི་
ཆོས་ལས་དེ་བཞིན་ཉིད་གཞན་ནོ། །ལྟ་བུ་རིགས་དགར་བ་དང་། ཟ་བ་ལས་
འགྲོ་བ་གཞན་ནོ། ། ལྟ་བུ་བྱ་བ་དགར་བ་དང༌། དཀར་པོ་ལས་དམར་པོ་
གཞན་ནོ། །ལྟ་བུ་ཡོན་ཏན་དགར་བའོ། །
རིགས་ཀྱི་ཁྱད་པར་གྱིས་ཚོགས་ཀྱི་ནང་ནས་འབྱིན་པ་ལྟ་བུར་དགར་བ་ནི།
མི་རྣམས་ཀྱི་ནང་ནས་རྒྱལ་རིགས་དཔའ། ལྟ་བུ་རིགས་དགར་བ་དང་།
གསེར་དངུལ་གཉིས་ཀྱི་ནང་ནས་གསེར་གོང་ཆེ། ལྟ་བུ་ཡོན་ཏོན་དགར་བ་
དང་། བྱ་བ་རྣམས་ཀྱི་ནང་ནས་རིག་གནས་སྦྱོང་བ་ལེགས། ལྟ་བུ་བྱ་བའི་
མཆོག་དགར་ཏེ་འདི་འདྲ་ལ་ནས་ཀྱི་སྒྲ་ཉིད་འཇུག་གོ། འདི་ཐད་དབྱངས་
ཅན་གྲུབ་པའི་རྡོ་རྗེས། སྡུད་ལ་ནས་སྒྲ་ཁོ་ན་འཇུག ཅེས་གསུངས་པ་
འགྲེལ་ཆེན་གྱི་དགོངས་པའང་དེ་ཡིན་པས་དཔེར་བརྗོད་ན། ལྷ་ས་ནས་
གཞིས་ཀ་རྩེའི་བར། ལྟ་བུ་ཡུལ་སྡུད་པ་དང་། དེང་ནས་སང་ཉིན་ཉི་མ་མ་
ཤར་གྱི་བར། ལྟ་བུ་དུས་སྡུད་པ་དང་། གཅིག་ནས་བརྒྱའི་བར། ལྟ་བུ་
གྲངས་སྡུད་པ་དང་། གཟུགས་ནས་རྣམ་མཁྱེན་གྱི་བར། ལྟ་བུ་དངོས་པོ་

སྡུད་པའོ། །དེ་དག་ལ་ལས་སྒྲ་སྒྱུར་མི་རུང་བས་ནས་སྒྲ་ཁོ་ན་འཇུག་གསུངས་
པའོ། །འོ་ན་བརྡ་རྙིང་དུ་ལས་སྩོགས་པ་ཞེས་འབྱུང་བ་ད་ལྟའི་ལ་སོགས་པ་ཞེས་
པ་དེ་ཡིན་པ་དང༌། ཐུ་མིས་ཀྱང༌། དགར་དང་སྡུད་པའང་དེ་བཞིན་
ཡིན། །ཞེས་གསུངས་པས་ལས་སྒྲའང་སྡུད་པའི་དོན་ལ་འཇུག་དགོས་སྙམ་ན།།
དེ་ཙམ་གྱིས་ཆ་མཉམ་དུ་འཇུག་དགོས་པས་མ་ཁྱབ་སྟེ། དཔེར་ན།
གཟུགས་སོགས་ཞེས་པ་ལ་ལས་ཀྱི་སྒྲ་མེད་པས་ཀྱང་སྡུད་དོན་སྟོན་ལ། སོགས་
སྒྲ་མེད་ན་གཟུགས་ནས་གཟུགས་ལ་ལྟ་བུས་ནི་འབྱུང་ཁུངས་དང་ལ་དོན་གང་
རུང་སྟོན་པ་ལས་སྡུད་དོན་མི་སྟོན་པའི་ཕྱིར་རོ། །
འདི་ཐད་དགར་སྡུད་ཀྱང་རྣམ་དབྱེ་ལྔ་པའི་ཡན་ལག་ཏུ་ཤེས་དགོས་ན་
འབྱུང་ཁུངས་ཁོ་ན་སྨོས་པས་ཆོག་གམ་སྙམ་ན། འབྱུང་ཁུངས་ལ་འཇུག་པར་
བསྟན་པ་ནི་འབྱུང་ཁུངས་དངོས་དང་། དེ་དང་ཆ་འདྲ་བ་གཙོ་བོ་རྣམས་སྡུད་
པའི་དོན་དང་། དགར་སྡུད་གསུངས་པ་ནི་འབྱུང་ཁུངས་དངོས་དང་ཆ་
མཐུན་པ་གཉིས་ཀ་མ་ཡིན་ཀྱང་། ཚིག་སྦྱོར་ཙམ་གྱིས་ཆ་མཐུན་དང་འདྲ་རུང་
དུ་ཡོད་པའི་ཕྱིར་ཆ་འདྲ་བ་དང་། ཆ་འདྲ་བའི་ལྔ་པའི་ཡན་ལག་ཕལ་བ་
རྣམས་སྡུད་པའི་དོན་ཡིན་པས་སྐྱོན་མེད་དོ། །
གོང་དུ་འབྱུང་ཁུངས་དང་དེ་ལས་བྱུང་བའི་ཆོས་གཉིས་སོ་སོར་དམིགས་
སུ་ཡོད་པ་ཟེར་དོན་ནི། བརྡ་སྤྲོད་པའི་གཞུང་དུ། ཨ་པཱ་ད་ན་ཞེས་པ། ཨ་
པ་འབྲལ་བ། ཨཱ་ད་ན་ཚུར་ལེན་པའི་དོན་ཡིན་པས་འབྲལ་བར་ལེན་པ་ཞེས་
སོགས་འབྱུང་བ་ལྟར། འབྲལ་བའམ། ལེན་པའམ། བྱེ་ཞིང་ལྟུང་བའི་
དོན་ཅན་ཞིག་ཡིན་དགོས་ཚེ་འབྲལ་བ་ལ་འབྲལ་གཞི་འབྲལ་ཆོས་སོ་སོར་ཡོད་
དགོས་པ་དང༌། ལེན་པ་ལའང་གང་ལས་བླངས་པའི་གཞི་དང༌། དེ་ལས་
ལེན་པའི་ཆོས་གཉིས་སོ་སོར་དུས་མཉམ་དུ་དམིགས་སུ་ཡོད་དགོས་པ་ལྟ་བུ་
གསུངས་པས། དེ་ཉིད་དབང་བཙན་པར་བྱས་ན། ས་བོན་ལས་མྱུ་གུ་ལྟ་བུ།
མྱུ་གུ་ནི་ས་བོན་དང་མེད་ན་མི་འབྱུང་གི་འབྲེལ་བར་གྲུབ་ཀྱང་། ས་བོན་ཉིད་

མྱུ་གུར་འགྱུར་བས། ས་བོན་གྱི་སྐབས་ན་མྱུ་གུ་མེད་ཅིང་། མྱུ་གུའི་གནས་
སྐབས་ན་ས་བོན་འགགས་ནས་དམིགས་སུ་མེད་པས། དེ་འདྲའི་འབྱུང་
ཁུངས་དངོས་ཀྱི་དོན་མེད་པས་ཆ་འདྲ་བར་བཞག་པ་སྟེ། དངོས་དོན་གྲགས་
ཚོད་དང་བསྟུན་ན། ས་བོན་དེ་མྱུ་གུའི་འབྱུང་ཁུངས་ཡིན་པ་དང་། མྱུ་གུ་དེ་
ས་བོན་ལས་བྱུང་བའི་འབྲས་བུ་ཡིན་པར་བསྙོན་དུ་མེད་པས་མྱུ་གུའི་འབྱུང་
ཁུངས་ས་བོན་རེད་ཟེར་བ་ལས་འོས་མེད་དོ། །
སྤྱིར་འབྱུང་ཁུངས་དངོས་ལའང་རྒྱུའི་རྣམ་པར་ཅན་གྱི་འབྱུང་ཁུངས་
དང་། གཞིའི་རྣམ་པར་གནས་པའི་འབྱུང་ཁུངས་རིགས་གཉིས་སུ་སྣང་ཞིང་
དེ་དག་ལ་ནས་ལས་ཀྱི་སྒྲའང་སོ་སོར་སྦྱར་ན་དོན་དང་མཐུན་ཏེ། དཔེར་ན།
རྒྱུའི་རྣམ་པར་ཅན་ལ་རྒྱུ་ལས་འབྲས་བུ། ཕ་ལས་བུ། བ་ལས་འོ་མ་ལྟ་བུ་
ལས་སྒྲ་སྒྱུར་ན་ཚིག་དོན་གཉིས་ཀའི་ཐད་གྲགས་ཤིང་འགྲིག་ཀྱང་། རྒྱུ་ནས་
འབྲས་བུ། ཕ་ནས་བུ། བ་ནས་འོ་མ་ལྟ་བུ་ནས་སྒྲ་སྦྱར་ན་ཚིག་དོན་གཉིས་
ཐད་ནས་བདེ་འབོལ་ལེ་ཞིག་མིན་པ་དང་། ཡང་གཞིའི་རྣམ་པར་གནས་པའི་
འབྱུང་ཁུངས་ལ། རྒྱ་གར་ནས་ཆོས། རྒྱ་ནག་ནས་ཇ། བྱང་ནས་ཚྭ་
འབྱུང་ལྟ་བུ་ཚིག་དོན་གཉིས་ཀའི་ཐད་ནས་འགྲིག་ཀྱང༌། དེ་དག་ལ་ལས་སྒྲ་
སྦྱར་ཏེ། རྒྱ་གར་ལས་ཆོས། རྒྱ་ནག་ལས་ཇ། བྱང་ལས་ཚུ་འབྱུང་ལྟ་བུ་
ཚིག་དོན་གཉིས་ཀའི་ཐད་ནས་གྲགས་བདེ་གཉིས་འཛོམ་ཞིག་ཡིན་སྣང་མི་
འཆར་བས་དཔྱད་པར་འཚལ། །
བསམ་གཞིག
1འབྱུང་ཁུངས་ལ་དངོས་བཏགས་ཀྱི་ཁྱད་པར་གང་ཞིག་ཡོད་དམ།
2ནས་ལས་ཀྱི་ཕྲད་གཉིས་སྦྱར་ཡུལ་ལ་འགྲིག་མིན་དང་། བརྗོད་དོན་ལ་འཇུག་
མིན་གྱི་ཁྱད་ཡོད་ཚུལ་ངེས་དགོས།

སྦྱོང་གཞི།
1འབྱུང་ཁུངས་དངོས་དང་། ཆ་འདྲ་བ་དང་། ཆ་འདྲ་བའི་ཆ་འདྲ་བ་གསུམ་
གྱི་དཔེར་བརྗོད་རེ་བྲིས།
2ནས་ལས་ཀྱི་སྒྲ་གཉིས་སྒྱུར་ཡུལ་ལ་འགྲིག་མིན་གྱི་དཔེར་བརྗོད་སོ་སོར་བྲིས།
3རྫས་ཀྱི་དགར་བ་མི་བཞེད་པའི་རྒྱུ་མཚན་ཅི།
4ལས་སྒྲ་སྡུད་པའི་དོན་ལ་མི་འཇུག་པའི་རྒྱུ་མཚན་ཅི།

སློབ་ཚན་བཅུ་བཞི་པ།
འབོད་སྒྲ།
གང་མིང་བརྗོད་པའི་དང་པོ་རུ། །
ཀྱེ་སྦྱར་བ་ནི་བོད་པ་ཡིན། །
ཞེས་པས་བསྟན་ཏེ། གང་ཡང་རུང་བའི་མིང་བརྗོད་པའི་དང་པོ་སྟེ་
ཐོག་མར་རུ། ཀྱེ་ཞེས་བྱ་བ་སྦྱར་བ་ནི་ཀྱེ་ལྷ་ཡི་ལྷ་ལྟ་བུ་བོད་པའི་རྣམ་དབྱེ་
གསལ་བར་བྱེད་པའི་སྒྲ་ཡིན་ནོ། །ཞེས་པའོ། །དེ་ཡང་ཐོག་མར་སྦྱོར་བ་གཙོ་ཆེ་
བའི་དབང་གིས་གསུངས་པ་ལས། ཚིག་བཅད་སོགས་སྦྱོར་བའི་ཚེ་བདག་ལ་
བསྟན་པ། ཀྭ་ཡེ། ཀཱའི་སྒྲ་དག་ཀྱང་བོད་པ་གསལ་བྱེད་ཡིན་མོད་ཀྱི།
ཡུལ་ཁྱད་པར་ཅན་ལ་སྦྱར་ན་ཅུང་མི་མཛེས་པ་དང་། ཡུལ་སྐད་ལ་ལར་ཝ་ཡེ་
དང་ཁོ་རེ། ཨ་རོགས་ཅེས་པ་སོགས་ཡོད་ཀྱང་། ཟུར་གྱིས་སྟོན་པ་དང་།
སྐུལ་བ་དང་། གླུ་ལེན་པ། འཕྱ་བ་ལྟ་བུ་སྒེག་ཆོས་དང་དྲག་ཤུལ་ལ་སོགས་
འབྲེལ་བ་ལས། ཡུལ་མཆོག་ལ་དེ་བས་ཀྱང་མི་མཛེས་སོ། །
འགྲེལ་ཆེན་གྱི་དགོངས་པ་ཁ་སྐོང་གི་ཚུལ་དུ་བཤད་ན། སྐབས་འདིར་
འགྲེལ་བྱེད་ཕལ་ཆེར་གྱིས། ཀྱེ་ཞེས་པ་བོད་པའི་རྣམ་དབྱེར་འདོད་ཀྱང་མི་
འཐད་དེ། རྣམ་དབྱེ་མིང་གི་ཐོག་མར་སྦྱར་བ་མེད་པ་དང་ཞེས་གསུངས་པ།
ཐོན་མིའི་ཞལ་ལུང་ལས་འཐད་ཕྱོགས་སུ་བཞེད། དེས་ན་ཀྱེ་ཞེས་པ་ལེགས་
སྦྱར་གྱི་ཧེ་བྷོ་བྷོས་སོགས་དང་མཚུངས་པར་བོད་པ་གསལ་བྱེད་ཀྱི་སྒྲ་ཙམ་ཡིན་
གྱི་རྣམ་དབྱེ་མཚན་ཉིད་པ་མིན།
འོ་ན་རྣམ་དབྱེ་བརྒྱད་པ་བོད་པ་ཞེས་བརྗོད་དོན་ཅི་ཞེ་ན། བོད་སྒྲ་འདི་

དོན་གྱི་ངོ་བོ་ཙམ་སྟོན་བྱེད་ཡིན་ན་རྣམ་དབྱེ་དང་པོར་འགྱུར་བས་བརྒྱུད་པར་
མི་འཐད། དོན་གྱི་ཁྱད་པར་སོ་སོར་འབྱེད་པའི་རྣམ་དབྱེ་ཡིན་ན་གཉིས་པ་
ནས་བདུན་པའི་བར་དགོས་ཀྱང་དེའང་མིན། དེས་ན་རང་ཉིད་སྒྲ་གཞན་
ལས་རྣམ་པར་དབྱེ་ནུས་ཙམ་གྱི་ཐད་ནས་རྣམ་དབྱེ་ཟེར་ཞིང་། རྣམ་དབྱེ་སྔ་
མ་བདུན་གང་ཡང་མིན་པས་བརྒྱུད་པ་ཞེས་བཏགས་པ་ཙམ་མོ། །
བསམ་གཞིག་
1འབོད་སྒྲ་འདི་རྣམ་དབྱེ་མཚན་ཉིད་པ་ཡིན་མིན་གྱི་གོ་བ་གསལ་པོར་ལེན་དགོས།
2འབོད་སྒྲའི་རིགས་འདྲ་མིན་རྣམས་སྒྱུར་ཡུལ་དང་འཚམ་པའི་སྦྱོར་ཚུལ་ཤེས་
དགོས།
སྦྱོང་གཞི།
1འབོད་སྒྲ་ལ་བོད་པའི་རྣམ་དབྱེ་ཟེར་བའི་རྒྱུ་མཚན་བྲིས།
2འབོད་སྒྲ་རྣམས་ཡུལ་མཆོག་དམན་ལ་སྦྱར་བའི་དཔེར་བརྗོད་སོ་སོར་བྲིས།
3འབོད་སྒྲ་རྣམ་དབྱེ་མཚན་ཉིད་པ་ཡིན་མིན་གྱི་ལན་བྲིས།

སློབ་ཚན་བཅོ་ལྔ་པ།
ནི་སྒྲ།
གང་མིང་མཐའ་དང་མཐུན་པ་ཡི། །
བཞི་པ་ལ་ནི་ཨི་སྦྱར་བ། །
དགར་དང་བརྣན་པའི་ཚིག་ཏུ་འགྱུར། །
ཞེས་པ་སྟེ། གང་ཡང་རུང་བའི་མིང་ཚིག་གི་མཐའ་དང་མཐུན་པར་
སྦྱར་རུང་བ་ཡི་ཕྲད་དུ་རྗེས་འཇུག་བཞི་པ་ན་ཡིག་ལ་ནི་དབྱངས་ཨི་སྦྱར་བས་ནི་
ཞེས་གྲུབ་པ་དེ་ནི། ཁྱབ་འཇུག་ནི་ལྷ་རྣམས་ཀྱི་ནང་ནས་བརྟུལ་ཕོད་པའོ་ལྟ་བུ་
(དགར་）གཞི་( ལྷ་རྣམས་) ལས་(དགར་བྱ་ཁྱབ་འཇུག་དགར་བྱེད་རྟུལ་ཕོད་
པས་）མཆོག་ཏུ་དགར་བའམ། (དེ་བཞིན་དུ་)རིགས་རྣམས་ལས་ནི་གདོལ་
བའི་རིགས་ཐ་ཆད་དོ་ལྟ་བུ་དམན་པར་དགར་བའམ། མཐིང་ག་ནི་སྔོ་སངས་
ལས་གཞན་ནོ། ། ལྟ་བུ་ཐ་དད་པ་ཙམ་དུ་དམིགས་བཟུང་ནས་དགར་བ་སྟེ་
（ནས་ལས་དང་བཅས་པའི་ནི་སྒྲས་དགར་བ་སྟོན་པ་དང་།)དགུར་བའི་སྒྲ་
དང༌། (ལྷ་ཡི་མཆོག་ནི་བརྒྱ་བྱིན་ཏེ། མི་ཡི་མཆོག་ནི་འཁོར་ལོས་བསྒྱུར།
བྱ་བའི་ཐ་ནི་གཞན་གནོད་ཡིན། རིགས་ཀྱི་ཐ་ནི་གདོལ་བའོ། །དགེ་རྒན་ནི་
ཚོང་དཔོན་མིན། སློབ་མ་ནི་ཚོང་ཕྲུག་མིན། ལྟ་བུ་ནས་ལས་ཀྱི་ཕྲད་ལ་མི་
ལྟོས་པའི་མཆོག་དམན་ཐ་དད་དུ་དགར་བའི་དཔེའོ།) ཁྱོད་ནི་གཉེན་དང་ཁྱོད་
ནི་བཤེས་ལྟ་བུ། དོན་གང་ཡིན་པ་དེ་ཉིད་ལ་ནན་ཏན་དུ་བརྣན་པའི་དོན་
ལའང་འཇུག་པའི་ཚིག་ཏུ་འགྱུར་རོ། །ཞེས་སོ། （དེའང་ནི་སྒྲས་དགར་བ་ལ་
ནི་སྡུད་པའི་ཤན་དང་ཡང་ལྡན་པས་ནས་ལས་ཀྱིས་དགར་བ་དང་མི་འདྲ་བའི་
ཁྱད་ཡོད་པ་དང་། མཆོད་སྦྱིན་བརྒྱའི་བདག་ཉིད་ནི་བརྒྱ་བྱིན་ནོ་ལྟ་བུ་དགར་

གཞི་དངོས་སུ་མ་སྨོས་པའང་ཡོད་པའི་ཚུལ་ཤེས་པར་བྱའོ། })
བསམ་གཞིག
1ནི་སྒྲ་དགར་བརྣན་ལ་འཇུག་ཚུལ་གྱི་གོ་དོན་ཇི་ལྟར་ཡིན་ནམ།
2ནས་ལས་དང་ནི་སྒྲས་དགར་བ་གང་ཡིན་རུང་ཚིག་གྲོགས་ལ་ལྟོས་དགོས་ཚུལ་
ཤེས་དགོས།
སྦྱོང་གཞི།
1ནི་སྒྲ་དགར་བར་འཇུག་པའི་དཔེར་བརྗོད་ནས་ལས་དང་མ་འབྲེལ་བ་རེ་བྲིས།
2དགར་གཞི་དངོས་སུ་མ་སྨོས་པའི་དཔེར་བརྗོད་གསུམ་བྲིས།
3ཁྱོད་ནི་མཁས་པ་ཁྱོད་ནི་བཙུན་ལྟ་བུར་དགར་བའི་ཤན་ཡོད་དམ་མེད་ཀྱི་
ལན་བྲིས།

སློབ་ཚན་བཅུ་དྲུག་པ།
དང་སྒྲ་
མིང་གང་རུང་བའི་བར་མཚམས་སུ། །
གསུམ་པ་ལ་ནི་གཉིས་པ་སྦྱར། །
དེ་ནི་སྡུད་དང་འབྱེད་པ་དང་། །
རྒྱུ་མཚན་ཚེ་སྐབས་གདམས་ངག་ལྔའོ། །
ཞེས་པས་བསྟན། དེ་ཡང་མིང་ཚིག་གང་ཡང་རུང་བའི་བར་མཚམས་
རྣམས་སུ་རྗེས་འཇུག་གསུམ་པ་ད་ཡིག་ལ་ནི་གཉིས་པ་ང་ཡིག་སྦྱར་བས། དང་
ཞེས་གྲུབ་པ་དེ་ནི། འདུས་བྱས་དང་འདུས་མ་བྱས་ནི་ཆོས་སོ་ལྟ་བུ་ཚིག་སྔ་ཕྱི་
ཕྱོགས་གཅིག་ཏུ་སྡུད་པའི་སྒྲ་དང༌། ཆོས་ནི་འདུས་བྱས་དང་འདུས་མ་བྱས་
པའོ། །ལྟ་བུ་སོ་སོར་འབྱེད་པའི་སྒྲ་དང༌། སྨན་ཟོས་པ་དང་ནད་སོས་སོ་ལྟ་བུ་
རྒྱུ་མཚན་གྱི་དོན་དང་། ཉི་མ་ཤར་བ་དང་ཆོས་སྟོན་ལྟ་བུ་ཚེ་སྐབས་ཀྱི་དོན་
དང་། ཁ་ཏོན་གྱིས་དང་ཡིད་ལ་ཟུངས་དང་ལྟ་བུ་གཞན་ལ་གདམས་ངག་
བརྗོད་པའི་དོན་ཏེ། དོན་ལྔ་ལ་འཇུག་པའོ། ཞེས་སོ། །
ཁ་སྐོང་གི་ཚུལ་དུ་གོ་དོན་དཔེར་བརྗོད་དང་སྦྲགས་ནས་ཅུང་ཟད་བཤད་
ན། དེའང་དང་སྒྲ་སྡུད་འབྱེད་ལ་འཇུག་ཚུལ་ནི། འབྱེད་སྡུད་ཀྱི་ཕྲད་དང་
འདྲ་ལ། རྒྱུ་མཚན་ལ་འཇུག་པ་ནི། དང་སྒྲ་སྦྱར་ཡུལ་དེའི་རྒྱུ་མཚན་གྱིས།
ཕྱི་མའི་གྲུབ་འབྲས་གསལ་བའམ། ཕྱི་མའི་གྲུབ་འབྲས་དེ་སྔ་མ་དང་སྒྲ་སྦྱར་
ཡུལ་དེ་ལ་རག་ལས་པར་མཚོན་པ་ཞིག་སྟེ་དཔེར་ན། བལྟས་པ་དང་མཐོང་།
མཉན་པ་དང་ཐོས་ལྟ་བུ། བལྟས་པས་མཐོང་། མཉན་པས་ཐོས་ཞེས་པའི་
རྒྱུ་མཚན་སྟོན་པའི་བྱེད་སྒྲ་དང་འཇུག་པ་མཚུངས་པའི་ཕྱིར་རོ། །

ཚེ་སྐབས་ལ་འཇུག་པ་ནི། དང་སྒྲ་སྦྱར་ཡུལ་གྱི་དུས་དེའི་ཚེའམ་སྐབས་
ཟེར་བའི་དོན་ཡིན་པས་ཚེ་སྐབས་ཏེ་དཔེར་ན། ཉི་མ་ཤར་བ་དང་ཆོས་སྟོན།
ཆུ་ཚོད་བཅུ་རོན་པ་དང་འགྲོ་ལྟ་བུ་སྟེ། ཉི་མ་ཤར་བའི་ཚེའམ་སྐབས། ཆུ་
ཚོད་བཅུ་རན་པའི་ཚེའམ་སྐབས་ཞེས་པའི་དོན་ཡིན་པའི་ཕྱིར་རོ། །དེས་ན་ཉི་
མ་ཤར་བའི་རྒྱུ་མཚན་གྱིས་ཆོས་སྟོན་པ་དང་། ཆུ་ཚོད་བཅུ་རན་པའི་རྒྱུ་
མཚན་གྱིས་འགྲོ་དགོས་པས་མ་ཁྱབ་པའི་ཕྱིར་རྒྱུ་མཚན་ལ་འཇུག་པ་མིན་པའང་
ཤེས་དགོས་པའོ། །
གདམས་ངག་ལ་འཇུག་པ་ནི། རིག་གནས་སྦྱོང་དང་། བརྩོན་འགྲུས་
བརྩོན་དང་། སྒྲིག་ཁྲིམས་སྲུངས་དང་ལྟ་བུ་ཕན་པའི་གདམས་ངག་གོ ། ཟས་
ཟོས་དང༌། གཏམ་ཤོད་དང༌། ལྟ་བུ་སྤྱིར་བཏང་གི་སྐུལ་ཚིག་གམ། མི་
འདི་སོད་དང་། ནོར་འདི་ཕོད་དང༌། ལྟ་བུ་གནོད་པའི་གདམས་ངག་ཡིན་
རུང་། གཞན་ལ་གདམས་སྐུལ་བྱེད་པའི་ངག་ལ་སྦྱར་བ་ནི། དང་སྒྲ་
གདམས་ངག་ལ་འཇུག་པ་ཟེར་བའོ། །
ཡང་རྒྱུ་མཚན་དང༌ ཚེ་སྐབས་གཉིས་ཀ་ཡིན་པའི་འཇུག་ཚུལ་ནི།
དཔེར་ན། དབྱར་ཤར་བ་དང་ཁུ་བྱུག་གྲག དགུན་ཤར་བ་དང་ཁ་བ་
འབབ། ཉི་མ་ཤར་བ་དང་པདྨ་བཞད་ལྟ་བུའོ། །འདི་རྣམས་ནི་དུས་དེ་དང་
དེའི་ཚའམ་སྐབས་ཡིན་པས་ཚེ་སྐབས་དང་། དེ་ཡི་རྒྱུ་མཚན་གྱིས་ཁུ་བྱུག་གྲག་
པ་སོགས་འབྱུང་བས་རྒྱུ་མཚན་ཡང་ཡིན་པའོ། ། །
དེས་ན་དང་སྒྲ་རྒྱུ་མཚན་ལ་འཇུག་པ་དང་ཚེ་སྐབས་ལ་འཇུག་པ་གཉིས་ལ་
ཡིན་མིན་གྱི་མུ་བཞི་སྟེ། ༡རྒྱུ་མཚན་ཡིན་ལ་ཚེ་སྐབས་མིན་པ། སྨན་ཟོས་
པ་དང་ནད་དྲག་ལྟ་བུ་དང་། ༢ཚེ་སྐབས་ཡིན་ལ་རྒྱུ་མཚན་མིན་པ། ཆུ་
ཚོད་གསུམ་རན་པ་དང་ཡུལ་དུ་ཆས་ལྟ་བུ་དང༌། ༣གཉིས་ཀ་ཡིན་པ།
དགུན་ཤར་བ་དང་ཁ་བ་འབབ་ལྟ་བུ་དང་། ༩གཉིས་ཀ་མིན་པ། དང་སྒྲ་
སྡུད་འབྱེད་ལ་འཇུག་པ་ལྟ་བུའོ། །

བསམ་གཞིག
1དང་སྒྲའི་དངོས་བསྟན་གྱི་དགོངས་པ་རྒྱུན་འཁྱོངས་བྱེད་དགོས་ན། དམན་
ལྷག་གི་རྟོག་པ་བསལ་དགོས་པའི་གནད་དེ་ཤེས་སམ།
2དེའང་དགོངས་པ་སྦྱོང་ཆེད་ཙམ་ཞིག་ཡིན་ནམ་དོན་ལ་གནས་པ་ཞིག་ཡིན།
སྦྱོང་གཞི།
1རྒྱུ་མཚན་ཚེ་སྐབས་གཉིས་ཀྱི་དང་སྒྲ་ལ་མུ་བཞིའི་དཔེར་བརྗོད་རེ་བྲིས།
2སྨན་ཟོས་པ་དང་ནད་སོས་ལྟ་བུ་ཚེ་སྐབས་མིན་ཟེར་དོན་ཅི། ལན་བྲིས།
3ཉི་མ་ཤར་བ་དང་ཆོས་སྟོན་ལྟ་བུ་རྒྱུ་མཚན་མིན་ཟེར་དོན་ཅི། ལན་བྲིས།

སློབ་ཚན་བཅུ་བདུན་པ།
དེ་སྒྲ།
གང་མིང་གི་ནི་ཡ་མཐའ་རུ། །
གསུམ་པ་ལ་ནི་ཨེ་སྦྱར་བ། །།
ཐ་སྙད་དབང་དུ་གསུམ་ཡིན་ཏེ། །
དངོས་པོའི་དབང་དུ་བཞི་རུ་འགྱུར། །
དུས་ཀྱི་དབང་དུ་གཉིས་ཡིན་ནོ། །
ཞེས་པས་བསྟན་ཏེ། གང་ཡང་རུང་བའི་མིང་གི་ནི་ཡ་མཐའ་སྟེ་ཐོག་མ་
རུ་རྗེས་འཇུག་གསུམ་པ་ད་ཡིག་ལ་ནི། དབྱངས་ཨེ་སྟེ་འགྲེང་བུ་སྦྱར་བས།
དེ་ཞེས་གྲུབ་པ་ནི་ཐ་སྙད་ཙམ་གྱི་དབང་དུ་བྱས་ན། དེ་བཞིན་གཤེགས་པ།
དེ་དེ་བཞིན་ནོ་ལྟ་བུ་(དེ་སྒྲའི་བསྙེག་ཡུལ་དེ་) ཚིག་ཟིན་ལ་དངོས་སུ་གསལ་
མིན་གང་ལྟར་ཡང་རྣམ་གྲངས་གཞན་ཞིག་ལ་སྦྱོར་རྒྱུ་ཡོད་པར་སྟོན་པའི་དོན་
ཅན་དང་། ཤིང་བཅད་དེ་ཅི་བྱེད་ལྟ་བུ་ལྷག་མ་དང་བཅས་པའི་དོན་ཏེ།
(དེ་སྒྲའི་）དབྱེ་བ་མཚན་ཉིད་པ་གཉིས་དང༌། དབྱེ་གཞི་སྤྱི་ཁྱབ་ཏུ་དུས་ད་
ལྟ་དང་མ་འོངས་པ་བསལ་བའི་འདས་པ་ཁོ་ནར་འཇུག་པ་སྟེ། ཤིང་བཅད་དེ་
འབུད་ལྟ་བུ་（ལྷག་བཅས་ཀྱི་དེ་སྒྲ་ནི་) ཚིག་དོན་གཉིས་ཀ་འདས་མ་ཐོག་པ་
（ཡི་འདས་པ་）དང་། （དེ་བཞིན་གཤེགས་པ། དེ་བཞིན་ནོ་ལྟ་བུའི་)ཐོ་
སྙད་སྔ་མ་གཉིས་ཀྱང་དུས་གསུམ་ལས་( འདས་པའི་དངོས་པོར་དམིགས་ཏེ་
སྦྱར་བ་ཡིན་པས་）འདས་པར་ངེས་ཚུལ་གྱི་དབྱེ་བ་རྗེས་མཐུན་པ་(དབྱེ་གཞི་
དབྱེ་བའི་ཡ་གྱལ་དུ་བགྲང་བ་འདི་དང་）གཅིག་བཅས་གསུམ་དུ་ངེས་པ་ཡིན་ཏེ།
དེ་ཡང་སྤྱིར་ལྷག་བཅས་མ་གཏོགས་དེ་སྒྲའི་འཇུག་པ་ཐམས་ཅད་ལ་རྣམ་གྲངས་

གཞན་ཡོད་ཀྱིས་ཁྱབ་ཚུལ་ཡང་ཤེས་དགོས་སོ། །འདི་དག་ནི་ཐ་སྙད་ཀྱི་སྒོ་ནས་
དབྱེ་བ་ཡིན་ཏེ། དངོས་པོའི་དབང་དུ་བྱས་ན་ནི། དེ་ཁོ་ན་ཉིད་དོ་ལྟ་བུ་
བདེན་པའི་དངོས་པོ་སྟོན་པ་དང་། སྔར་སྨོས་པ། དེ་ཡོད་དམ་ལྟ་བུ་གསང་
བའི་དངོས་པོ་སྟོན་པར་བྱེད་པ་དང༌། བདག་གི་ལྷ་དེ་ལྟ་བུ་བདག་གི་བའི་
དངོས་པོ་སྟོན་པ་དང་། ཁྱོད་ཀྱི་ནོར་དེ། གཞན་གྱི་རྫས་དེ་ལྟ་བུ་ཕ་རོལ་
པོའམ་གཞན་གྱི་དངོས་པོ་སྟོན་པ་སྟེ༔ བཞི་པོ་དེ་རུ་དུས་གསུམ་གར་འཇུག་
པར་འགྱུར་ཡང་། རང་གིས་རང་ལ་དེ་ཞེས་མི་བརྗོད་པའི་ཕྱིར་བདག་ཉིད་ཀྱི་
དངོས་པོ་ལ་ནི་འཇུག་པ་མ་ཡིན་ནོ། །འདི་དག་ནི་དངོས་པོ་ཁོ་ནའི་དབང་དུ་
བྱས་པ་ཡིན་ཏེ། དེ་དག་ལ་མ་ལྟོས་པར་དུས་བརྗོད་པ་གཅིག་པུ་ཉིད་ཀྱི་
དབང་དུ་བྱས་ན་སྔོན་གྱི་དུས་དེ། སྐད་ཅིག་སྔ་མ་དེ་ལྟ་བུ་འདས་པའི་དུས་
བརྗོད་པ་དང༌། འབྱུང་འགྱུར་གྱི་དུས་དེ། སྐད་ཅིག་མ་ཕྱི་མ་དེ་ལྟ་བུ་མ་
འོངས་པའི་དུས་བརྗོད་པ་དང་འབྲེལ་བ་སྟེ་གཉིས་ལ་འཇུག་པ་ཡིན་ནོ། །ཞེས་
པའོ། །ད་ལྟའི་དུས་བརྗོད་པ་ལ་ནི་(དེ་སྒྲ་）ནམ་ཡང་མི་འཇུག་སྟེ། ད་ལྟའི་
ལོ་འདིར་སོགས་ལས། ད་ལྟའི་ལོ་དེར་སོགས་མི་བརྗོད་པའི་ཕྱིར། དེ་ལྟར་
གཞུང་ནས་མིང་གི་ཡ་མཐར་འཇུག་ཚུལ་གསུངས་པ་ཡང་གཙོ་ཆེ་བ་(དེ་བཞིན་
གཤེགས་པ་ལྟ་བུ་མིང་གི་ཡ་མཐའ་ཡོད་པའི་དེ་སྒྲ་ལ་དགོངས་པའི་)དོན་ཡིན་
གྱི་མཐའ་གཅིག་ཏུ་ངེས་པ་ནི་མ་ཡིན་(ཏེ་མིང་མཐའ་དྲངས་ཚུལ་འཆད་འགྱུར་
ལྟར་མཐོར་སྒྱུར་བའང་ཡོད་པ་ཡིན་)ནོ། །
སླར་འགྲེལ་ཆེན་གྱི་དགོངས་པ་ཁ་སྐོང་གི་ཚུལ་དུ་བཤད་ན། སྤྱིར་དེ་སྒྲ་
ལ་རྩ་ཚིག་ལྟར་དབྱེ་སྒོ་གསུམ་གྱི་ཐད་ནས་དབྱེ་ན། ནང་གསེས་དགུ་རུ་འགྱུར་
ཡང་། བསྡུས་ན། རྣམ་གྲངས་གཞན་བརྗོད་དང་ལྷག་བཅས་ཀྱི་དེ་སྒྲ་
གཉིས་སུ་འདུས་པས་གོང་དུ་དབྱེ་བ་མཚན་ཉིད་པ་གཉིས་ཞེས་གསུངས་དོན་
ཡང་དེ་ཡིན། །
ཡང་འགའ་ཞིག་ལས། ཐ་སྙད་འདས་མ་ཐག་པ་དང་རྣམ་གྲངས་

གཞན་ཅན་གྱི་དེ་སྒྲ་གཉིས་ཞེས་གསུངས་པའང་སྤྱིར་འགྲིགས་མོད། འོན་
ཀྱང་ཐ་སྙད་འདས་མ་ཐག་པའི་དེ་སྒྲ་ལ། ཤིང་བཅད་དེ་མེ་འབུད། མེ་
འབུད་དེ་ཇ་སྐོལ་ལྟ་བུ་ལྷག་བཅས་དང་། ཕུག་གི་གངས་རི་དེ། མདའ་ཡི་
མཚོ་མོ་དེ་ལྟ་བུ་རྣམ་གྲངས་གཞན་བརྗོད་ཀྱི་དེ་སྒྲ་དང་རིགས་གཉིས་ཡོད་ཚུལ་
ཤེས་དགོས། དེ་ལ་དགོངས་ཏེ་ཐ་སྙད་འདས་མ་ཐག་པའམ་འདས་པ་ལ་སྦྱར་
བའི་དེ་སྒྲ་ལ་དབྱེ་གཞི་དབྱེ་བའི་ཡ་གྱལ་དུ་བགྲང་བའི་དེ་སྒྲ་ཞེས་གསུངས་
པའོ། །
དེས་ན། ༡ཐ་སྙད་དབང་དུ་བྱས་པའི་དེ་སྒྲས་དེ་སྒྲའི་འཇུག་སྒོ་
ཐམས་ཅད་ལ་ཁྱབ་སྟེ། ཐ་སྙད་རྣམ་གྲངས་གཞན་བརྗོད་དང་། ཐ་སྙད་
ལྷག་བཅས་གཉིས་སུ་མ་འདུས་པའི་དེ་སྒྲ་མེད་པའི་ཕྱིར། །
༢རྣམ་གྲངས་གཞན་བརྗོད་ཀྱི་དེ་སྒྲས་ལྷག་བཅས་མ་གཏོགས་པའི་དེ་
སྒྲའི་འཇུག་སྒོ་ཐམས་ཅད་ལ་ཁྱབ་སྟེ། ལྷག་བཅས་མིན་པའི་དེ་སྒྲ་ཡིན་ན་རྣམ་
གྲངས་གཞན་བརྗོད་ཀྱི་དེ་སྒྲ་ཡིན་པས་ཁྱབ་པའི་ཕྱིར། ། །
༣དངོས་པོ་སྟོན་པའི་དེ་སྒྲ་ཡིན་ན་ལྷག་བཅས་མིན་པས་ཁྱབ་སྟེ།
ལྷག་བཅས་ཀྱིས་བདེན་སོགས་ཀྱི་དངོས་པོ་གང་ཡང་མི་སྟོན་པའི་ཕྱིར། ། །
༩དངོས་པོ་མི་སྟོན་པའི་དེ་སྒྲ་ཡིན་ན་ལྷག་བཅས་ཡིན་པས་ཁྱབ་སྟེ།
ལྷག་བཅས་མ་གཏོགས་པའི་དེ་སྒྲ་ཡིན་ན་དངོས་པོ་སྟོན་བྱེད་ཡིན་པས་ཁྱབ་པའི་
ཕྱིར། ། །
༥བརྗོད་བྱའི་དོན་སྟོན་བྱེད་ཀྱི་དེ་སྒྲ་ཡིན་ན་དངོས་པོ་སྟོན་བྱེད་ཡིན་
པས་མ་ཁྱབ་སྟེ། ལྷག་བཅས་ཀྱི་དེ་སྒྲ་དེས་ལྷག་བཅས་ཀྱི་བརྗོད་དོན་སྟོན་
ཀྱང་། དངོས་པོ་མི་སྟོན་ཏེ་དངོས་པོ་ངེས་བཟུང་གི་དེ་སྒྲ་མ་ཡིན་པའི་ཕྱིར། །
༦དངོས་པོ་སྟོན་པའི་དེ་སྒྲ་ཡིན་ན་ངེས་བཟུང་གི་དེ་སྒྲ་ཡིན་པས་ཁྱབ་སྟེ།
ངེས་བཟུང་གི་དེ་སྒྲ་ཡིན་ན་དངོས་པོ་ངེས་བཟུང་ཡིན་དགོས་པའི་ཕྱིར། །
༧ཕ་རོལ་པོའི་དངོས་པོ་ལ་འཇུག་པའི་དེ་སྒྲ་ཡིན་ན་ཁྱོད་ཅེས་པའི་སྒྲ་

དང་འབྲེལ་དགོས་པས་མ་ཁྱབ་སྟེ། རང་གིས་བདག་ཏུ་བཟུང་བ་མ་ཡིན་པའི་
དངོས་པོ་ཡོད་ཚད་ཕ་རོལ་པོའི་དངོས་པོར་འཇོག་རིགས་པ་གང་ཞིག དེ་ལ་
ཁྱོད་ཅེས་པའི་སྒྲ་སྦྱར་མི་དགོས་པའང་ཡོད་པའི་ཕྱིར། དཔེར་ན། དེ་
གངས་རི་རེད། དེ་ལྷ་ཁང་རེད། དེ་རྒྱལ་མཁར་རེད་ལྟ་བུའོ། །
༨རྣམ་གྲངས་གཞན་བརྗོད་ཀྱི་དེ་སྒྲ་ཡིན་ན་གྲངས་མང་ལ་སྦྱར་དགོས་
པས་མ་ཁྱབ་སྟེ། དཔེར་ན། དེ་མཁས་པ་རེད་ལྟ་བུ་རྣམ་གྲངས་གཞན་
བརྗོད་ཀྱི་དེ་སྒྲ་ཡིན་ཀྱང་། གྲངས་མང་ལ་སྦྱར་བ་མ་ཡིན་པའི་ཕྱིར། དོན་དེ་
ལ་དགོངས་ཏེ་རྣམ་གྲངས་དང་རྣམ་པ་གཅིག་ཏུ་གོ་རུང་གསུངས་པའོ། །
༩ཐ་སྙད་དབང་དུ་བྱས་པའི་ཐ་སྙད་ཡིན་ན་བརྗོད་པའི་ཐ་སྙད་ཁོ་ན་
ཡིན་པས་མ་ཁྱབ་སྟེ། དཔེར་ན། དེ་བཞིན་གཤེགས་པ་ཞེས་པའི་དེ་སྒྲའི་
བསྙེག་ཡུལ་དེ་བློ་ཡི་ཐ་སྙད་ཀྱིས་བཞག་པ་ཡིན་པའི་ཕྱིར་རོ། །
གཞན་ཡང་ལ་ལས་བདེན་གསང་གཉིས་ཀྱི་དེ་སྒྲ་སྦྱར་ཡུལ་ཚིག་ཟིན་ལ་
མེད་པའི་གསང་བ་ཡིན་པར་འདྲ་བས་གཉིས་སུ་དབྱེ་མི་རིགས་སྙམ་ན། མིན་
ཏེ་དེ་སྒྲའི་བསྙེག་ཡུལ་དེ་གསང་བ་ཡིན་མིན་དང༌། བདེན་པར་སྟོན་མིན་གྱི་
ཁྱད་ཡོད་པའི་ཕྱིར་རོ། །
སྤྱིར་དུས་ཀྱི་དབང་དུ་བྱས་ན་འདས་འོང་གཉིས་ལ་འཇུག་པ་གོང་བཤད་
ལྟར་ཡིན་ཀྱང༌། དུས་དེ་ལ་ཡོད་པའི་དངོས་པོའི་དབང་དུ་བྱས་ན། དུས་
གསུམ་དུ་ཡོད་པའི་དངོས་པོ་ལ་དེ་སྒྲ་སྒྱུར་ཆོག་པས། སྨྲ་སྒོ་ལས། དངོས་
པོའི་དུས་ནི་མི་འདོར་ཏེ། །ཀུན་ལ་རབ་ཏུ་སྦྱར་བར་བྱ། །ཞེས་གསུངས་པའི་
དགོངས་དོན་ཡང་ཤེས་དགོས་པའོ། །
བསམ་གཞིག
1དེ་སྒྲའི་དབྱེ་བ་དགུ་དེ་རྩ་བའི་དབྱེ་སྒོ་གསུམ་གྱི་ཐ་སྙད་དབང་དུ་བྱས་པའི་དབྱེ་
བའི་ནང་འདུས་པའི་ཚུལ་གང་ཡིན་ནམ།

2རྩ་བའི་དབྱེ་སྒོ་གསུམ་ལ་དབང་དུ་བྱས་པ་ཞེས་པའི་གསལ་བྱེད་ཀྱི་ཚིག་འདི་སྦྱར་
དགོས་པའི་རྒྱུ་མཚན་གང་ཡིན་ནམ།
3ཁྱད་མིན་གྱི་དོན་ཚན་དགུ་བཀོད་པའི་དགོས་པ་གང་ཡིན་ནམ།
སྦྱོང་གཞི།
1དེ་སྒྲའི་དབྱེ་བ་མཚན་ཉིད་པ་གཉིས་གང་ཡིན་བྲིས།
2དབྱེ་གཞི་དབྱེ་བའི་ཡ་གྱལ་དུ་བགྲང་བའི་དེ་སྒྲའི་ངོས་འཛིན་བྲིས།
3དེ་སྒྲའི་འཇུག་སྒོ་དགུའི་དཔེར་བརྗོད་རེ་བྲིས།

གང་མིང་བརྗོད་པའི་དང་པོ་རུ། །
དང་པོ་ལ་ནི་གཉིས་པ་སྦྱར། །
སྤྱི་ལ་ཁྱབ་པ་ཉིད་དུ་འགྱུར། ། །
ཞེས་པས་བསྟན་ཏེ། གང་ཡང་རུང་བའི་མིང་བརྗོད་པའི་དང་པོ་རུ་
རྗེས་འཇུག་དང་པོ་ག་ལ་ནི་གཉིས་པ་ང་སྦྱར་བས། གང་ཞེས་གྲུབ་པ་དེ་ནི་
གཙོ་བོར་དོན་གྱི་བྱེ་བྲག་དམིགས་སུ་མི་འཛིན་པར་སྤྱི་ལ་ཁྱབ་པའི་དོན་ཅན་གྱི་
སྒྲ་ཉིད་དུ་ངེས་(པས་སྒྲ་ཞེས་བྱ་)སྟེ། དེ་ཡང་(དཔེར་ན་) གང་ཞིག་རྟག་ཏུ་
གང་ཡང་རུང་བ་ལྟ་བུ་སྤྱི་སྒྲ་དངོས་དང༌། གང་ཞིག་བསྟེན་ན་མཆོག་སྦྱིན་བླ་
མ་ཉིད་ལྟ་བུ་( གང་ཞིག་ཅེས་པ་བྱེ་བྲག་བླ་མ་ལ་འཇུག་པ་ཡིན་པས་)བྱེ་བྲག་ལ་
འཇུག་པའི་སྤྱིའི་སྒྲ་དང་། ཁྱོད་ཀྱི་ལྷ་གང་ཡིན་ལྟ་བུ་སྤྱི་སྒྲ་འདྲི་བའི་དོན་དུ་
སྦྱར་བ་རྣམས་སུ་འགྱུར་རོ། ། ཞེས་པའོ། ། འདིར་མི་ང་ཐོག་ཏུ་སྦྱར་བར་
གསུངས་པའང་གཙོ་ཆེ་བ་ཙམ་ལ་དགོངས་པ་སྔ་མ་( དྲི་བའི་དཔེར་བརྗོད་ལ་
བཀོད་པ་)ལྟར་རོ། །འདི་ནས་མ་བསྟན་ཀྱང་། ཅི་དང་ཇི་དང༌། སུའི་སྒྲ་
རྣམས་ཀྱང་གང་དང་སྐབས་ཕལ་ཆེར་འཇུག་པ་མཚུངས་ཀྱང་། རྣམ་པ་
ཐམས་ཅད་དུ་མཚུངས་པ་ནི་མ་ཡིན་ཏེ། སུའི་སྒྲ་གང་ཟག་ཁོ་ན་ལ་སྦྱོར་གྱི་
བེམ་པོ་སོགས་དངོས་པོ་གཞན་ལ་མི་འཇུག་པ་དང་། ཇི་སྙེད་དང་ཇི་སྲིད་ལྟ་
བུ་ལ་གང་སྒྲ་མི་འཇུག་པ་དང་། ཅེས་ཀྱང་ལྟ་བུ་ལའང་གང་དང་ཇིའི་སྒྲ་མི་
འཇུག་པ་སོགས་ཀྱང་ཤེས་པར་བྱ་སྟེ། གངས་དཀར་མཆོག་སྤྲུལ་གྱི་སུམ་རྟག་
བསྡུས་དོན་ལས། ཅི་ཇི་སུ་ཡི་སྒྲ་ཡང་སྤྱི་སྒྲ་ཉིད། ཅི་ནི་ཞིག་སྟེ་སླད་འདྲ་

ཕྱིར་ལ་སྦྱར། །ཞེས། ཅི་ཞིག ཅི་སྟེ། ཅི་སླད། ཅི་འདྲ། ཅི་ཕྱིར་ལྟ་
བུ་སྦྱར་དགོས་པ་དང་། སྙེད་སྲིད་ལྟར་བཞིན་སྐད་ལ་ཇི་སྦྱར་ཏེ། ། ཞེས།
ཇི་སྙེད། ཇི་སྲིད། ཇི་ལྟར། ཇི་བཞིན། ཇི་སྐད་ལྟ་བུ་སྦྱར་དགོས་པ་
དང་། སུ་ནི་གང་ཟག་ཁོ་ནར་འཇུག་པའོ། །ཞེས་སུ་ནི་གང་ཟག་ཁོ་ན་ལས་
གཞན་བེམ་པོའི་རིགས་ལ་མི་འཇུག་པ་མ་ཟད། སེམས་ལྡན་གྱི་དུད་འགྲོ་
སོགས་ལའང་མི་འཇུག་པར་གསུངས་པ་དང་། གང་ཅི་ཇི་རྣམས་འཇུག་ཡུལ་
འདྲ་མིན་གྱི་ཁྱད་ཀྱང་ཅི་རིགས་ཡོད་ཚུལ་རྣམས་ཤེས་དགོས་ཤིང་། གང་སྒྲ་
གང་བ་ཁྲུ་གང་ལྟ་བུ་མང་ལ་འཇུག་པའང་ཡོད་པས་གང་སྒྲ་ཡིན་ན་སྤྱི་སྒྲ་ཡིན་
པས་མ་ཁྱབ་པའི་ཚུལ་ཡང་ཤེས་དགོས་པའོ། །
བསམ་གཞིག
1གང་སྒྲའི་འཇུག་ཚུལ་རིགས་གསུམ་གྱི་ཁྱད་པར་དང་། སྤྱི་སྒྲའི་ཕྲད་བཞིའི་
འཇུག་པ་ཁྱབ་ཆེ་ཆུང་གི་ཁྱད་པར་ཇི་ལྟར་ཤེས་དགོས་སམ།
སྦྱོང་གཞི།
1གང་སྒྲའི་འཇུག་ཚུལ་རིགས་གསུམ་གྱི་དཔེར་བརྗོད་རེ་བྲིས།
2ཅི་ཇི་སུའི་སྤྱི་སྒྲ་འཇུག་ཚུལ་གྱི་དཔེར་བརྗོད་དོན་དང་སྦྱར་ཏེ་རེ་རེར་བཞིན་བྲིས།

སློབ་ཚན་བཅུ་དགུ་པ།
བདག་སྒྲ།
གང་མིང་གི་ནི་མ་མཐའ་ན། །
པུ་ལིངྒ་ཡི་སྒྲ་མེད་པ། །
དེ་ལ་པུ་ལིངྒ་སྦྱར་ན། །
བདག་པོའི་སར་ནི་ཤེས་པར་བྱ། །
ཞེས་པ་སྟེ། གང་ཡང་རུང་བའི་མིང་གི་ནི་མ་མཐའ་རྣམས་ན། པུ་
ལིངྒ་(སྟེ་）སྐྱེས་བུའི་རྟགས་མཚོན་པར་བྱེད་པ་ཡི་སྒྲ་སྔར་མེད་པ་ཞིག་ཡིན་ན།
དེ་ལ་པུ་ལིངྒའི་སྒྲ་པ་དང་པོ་གཉིས་གང་རུང་སྦྱར་བ་ནུ་དེའི་དོན་གསལ་བར་
ནུས་པ་སྟེ། དེ་ཡང་སྔར་མེད་པ་གསར་དུ་སྦྱར་བ། （ཏ་པ།)བྲིས་པ་གཏོང་
བ་པོ་སོགས་དང་། སྔོན་ནས་ཡོད་པའི་པ་སྒྲ་(མིང་གི་ཆ་ཤས་ཡིན་པ་)ཡིས་
བདག་པོའི་དོན་མི་སྟོན་པའི་ཕྱིར་སླར་པུ་ལིངྒའི་སྒྲ་སྦྱར་བ་དེ་བདག་པོའི་དོན་
ཅན་དུ་སོང་བ། ཡོད་པ་པ། ཤེས་པ་པོ་ལྟ་བུ་དག་སྟེ། དེ་རྣམས་ནི་བདག་
པོའི་ངོ་བོ་སྟོན་པར་བྱེད་པའི་སར་ནི་ཤེས་པར་བྱའོ། །
འདིར་ཡང་ཁ་སྐོང་ཅུང་ཟད་བཤད་ན། འགྲེལ་ཆེན་ལས། འདིར་པུ་
ལིངྒ་དང་སྣེ་ལིངྒ་ཞེས་པའི་དོན་ཀྱང་བོད་ཡུལ་དུ་གྲགས་པའི་ཐ་སྙད་ལ་བྱེད་པ་
པོ། འབྱིན་པ་པོ། ཞི་བ་པ། ལྷ་པ། ཆོས་པ་ལྟ་བུའི་པ་དང་པོའི་སྒྲས་
སྐྱེས་པ་མཚོན་ཞིང་། དེ་ལས་ལྡོག་སྟེ། བྱེད་པ་མོ། འབྱིན་པ་མོ། ཞི་བ་
མ། ལྷ་མ། ཆོས་མ་ལྟ་བུའི་མ་དང་མོའི་སྒྲས་བུད་མེད་དུ་མཚོན་པར་བྱེད་
པའི་རྒྱུ་མཚན་གྱིས་སྒྲ་དེ་དང་དེ་དག་ལ་སྐྱེས་པའི་རྟགས་དང་བུད་མེད་ཀྱི་
ཏགས་ཀྱི་མིང་གིས་བསྟན་པར་ཤེས་པར་བྱའོ་ཞེས་གསུངས་པས་པ་དང་པོ་ལ་

སྐྱེས་པའི་རྟགས་ཞེས་བརྗོད་པ་དང་། མ་དང་མོ་ལ་བུད་མེད་ཀྱི་རྟགས་ཞེས་
བརྗོད་པའི་རྒྱུ་མཚན་གྲུབ་པ་དང་། སྐྱེས་པའི་རྟགས་ཀྱིས་བདག་སྒྲ་མཚོན་
ཐུབ་པའི་རྒྱུ་མཚན་ཡང་བོད་རང་གི་སྐད་ལ་གྲགས་པའི་དཔེར་བརྗོད་མ་ཐག་པ་
བཞིན་ཡིན་ལ། བདག་སྒྲ་སྐྱེས་པའི་རྟགས་ཀྱིས་བསྟན་པའི་རྒྱུ་མཚན་དཔེའི་
སྒོ་ནས་ཀྱང་གྲུབ་པར་གསུངས་ཏེ། གསེར་ཏོག་སུམ་རྟགས་ལས། དཔེར་ན་
སྐྱེས་པའི་རྟགས་དང་ལྡན་པ་ནི་ཁྱིམ་གྱི་བདག་པོ་ཡིན་པ་བཞིན་དུ། ཞེས་
འབྱུང་བ་ལྟར་རོ། །འོ་ན་བདག་པོའི་དོན་སྟོན་ཚད་སྐྱེས་པའི་རྟགས་ཅན་ཡིན་
པས་ཁྱབ་བམ་ཞེ་ན་མ་ཁྱབ་སྟེ། མ་དང་མོས་ཀྱང་བདག་པོའི་དོན་སྟོན་མོད།
འོན་ཀྱང་པུ་ལིངྒའི་སྒྲ་མིན་པས་དངོས་བསྟན་གྱི་བདག་སྒྱུར་མི་བཞེད་དེ།
དཔེར་ན་ཁྱིམ་གྱི་བདག་པོ་སྐྱེས་པ་ལས་བུད་མེད་མེད་པ་མིན་ཡང་གཙོ་ཆེ་བར་
དགོངས་ནས་སྐྱེས་པའི་རྟགས་ལྡན་ཁྱིམ་གྱི་བདག་པོའི་དཔེར་བཀོད་པ་བཞིན་
ཡིན་ནམ་སྙམ་མོ། །ད་དུང་བདག་སྒྲ་དེ་ལས་མང་བ་བཞེད་པ་ཡོད་ཀྱང་ཡུལ་
དུས་ཀྱི་དབང་གིས་གྲགས་མ་གྲགས་དང་། ཕྲད་ཀྱི་ཁྱད་ཆོས་ཇི་བཞིན་ལྡན་
མིན་གྱིས་དངོས་བསྟན་གྱི་བདག་སྒྲར་མ་བཞེད་པའི་གནད་ཀ་འདི་ཤེས་དགོས་
པ་གལ་ཆེའོ། །
དེས་ན། ༡སྤྱིར་བདག་སྒྲའི་ཕྲད་ཡིན་ན་པུ་ལིངྒའི་ཕྲད་ཡིན་པས་མ་
ཁྱབ་པ། ཛ་མ། ཆོས་མ། གནས་མོ། ལྟ་བུ་དང་། ༢པུ་ལིངྒའི་སྒྲ་
ཡིན་ན་བདག་སྒྲ་ཡིན་པས་མ་ཁྱབ་པ། སྨྱོན་པ། བཙུན་པ། འཇམ་པོ།
བཟང་པོ་ལྟ་བུ་མིང་མཐའི་པ་པོ་དང་། ༣སྐབས་འདིར་བསྟན་གྱི་བདག་སྒྲ་
དང་ཕྲད་ཀྱི་ཁྱད་ཆོས་ཇི་བཞིན་མི་ལྡན་པས་བདག་སྒྲར་མ་བཞེད་པ། བ་བོ་
ཅན་ལྡན་མཁན་རྣམས་སོ། །
བསམ་གཞིག
1བདག་སྒྲའི་ཕྲད་དེ་པུ་ལིངྒའི་སྒྲས་བསྟན་པའི་རྒྱུ་མཚན་གང་ཡིན་ནམ།

སློབ་ཚན་ཉི་ཤུ་པ།
དགག་སྒྲ།
གང་མིང་བརྗོད་པའི་ཡ་མཐའ་ན། །
སྟྲཱི་ལིངྒ་ཡི་སྒྲ་མེད་པ། །
དེ་ལ་སྟྲཱི་ལིངྒ་སྦྱར་ན། །
དགག་པའི་གནས་སུ་ཤེས་པར་བྱ། །
ཞེས་པ་སྟེ། གང་ཡང་རུང་བའི་མིང་བརྗོད་པའི་ཡ་མཐའ་སྟེ་ཐོག་མ་ན་
སྟྲཱི་ལིངྒ་སྟེ། མོ་ཡི་རྟགས་ཀྱི་སྒྲ་མེད་པ་དེ་རྣམས་ལ་སྟྲཱི་ལིངྒའི་སྒྲ་དངོས་མ
( ཡིག་）དང་། （དེ་དང་འབྲེལ་ཞིང་)ཞར་གྱིས་ཐོབ་པའི་མི (ཡིག་）གཉིས་
སྦྱར་བ་ནུ་སྦྱོར་ཡུལ་གྱི་དོན་དེ་མ་ཡིན་པའམ་མེད་པར་སྟོན་པ་(དཔེར་ན་)མ་
ཡིན། མི་སྣང་ལ་སོགས་པ་ལྟ་བུ་དག་སྟེ། འདི་དག་ནི་དགག་པའི་གནས་སུ་
(སྟེ་དགག་སྒྲ་ཡིན་པ་)ཤེས་པར་བྱའོ། །ཞེས་པའོ། །
ཁ་སྐོང་། དེ་ཡང་མ་མི་གཉིས་མིང་གི་ཐོག་མར་སྦྱར་ན་དོན་གྱི་ངོས་ནས་
དགག་སྒྲར་འགྱུར་བ་ནི་དཔེར་བརྗོད་མ་ཐག་པ་ལྟར་ཡིན་ལ། དགག་སྒྲ་དེ་
བུད་མེད་ཀྱི་རྟགས་ཀྱིས་བསྟན་པའི་རྒྱུ་མཚན་ཡང་གསེར་ཏོག་སུམ་རྟགས་ལས།
དཔེར་ན། སྐྱེ་དམན་ནི་ཁྱིམ་གྱི་བདག་པོའི་དབང་ལ་བརྟེན་པ་ཅན་ཡིན་པ་
བཞིན་ཞེས་དཔེར་བཀོད་དེ་རྟགས་དེ་ལྡན་གྱི་ཕྲད་དགག་སྒྲར་བཞེད་པའི་རྒྱུ་
མཚན་བསྟན་ལ། དེའང་ཁྱིམ་བདག་གི་དབང་ཆ་མེད་པ་བུད་མེད་ལས་སྐྱེས་
པ་མེད་པ་མིན་ཡང་གཙོ་ཆེ་བའི་དོན་ལ་དགོངས་ཏེ་དགག་སྒྲའི་དཔེར་བཀོད་
པའོ། །ད་དུང་མེད་མིན་དག་ཀྱང་དགག་སྒྲ་ཡིན་མོད། མིང་གི་ཐོག་མར་མི་
འཇུག་པ་སོགས་སྐབས་འདིའི་ཕྲད་ཀྱི་ཁྱད་ཆོས་ཇི་བཞིན་མི་ལྡན་པས།

རྟགས་འཇུག་གི་མིང་མཐའ་དྲངས་ཚུལ་སྐབས་ཀྱི་བསྟན་བྱ་ཡིན་པར་ཤེས་
དགོས་པ་དང་། དབེན་སྟོང་དག་སོགས་ནི་མིང་ཡིན་གྱི་ཕྲད་མིན་པས་དགག་
སྒྲར་མི་བཞེད་པ་དང་། བདག་སྒྲ་ལ་ཕྲད་དུ་སྒྱུར་རྗེས་ཀྱང་སྐྱེས་པའི་རྟགས་
མཚོན་པའི་ཁྱད་ཆོས་ཡོད་ཀྱང་། དགག་སྒྲ་ཕྲད་དུ་སྦྱར་རྗེས་བུད་མེད་མཚོན་
མི་དགོས་པའི་གནད་ཀའང་ཤེས་དགོས་པ་འདི་གལ་ཆེའོ། ། སྐབས་འདིར་པུ་
ལིངྒ་དང་ལྡི་ལིངྒའི་སྒྲས་བསྟན་པའི་བདག་དགག་གི་སྒྲ་དག ཀུ་ཙུ་ཊུ་ཏུ་པུ་སྡེ་
པ་རྣམས་སོ་ཞེས་འབྱུང་བར་ཁུངས་བཅོལ་ཏེ་སྡེ་པའི་ཐོག་མའི་ཡི་གེ་ལ་ངོས་
འཛིན་མཛད་པ་དེ། བདག་སྒྲའི་ཕྲད་པ་པོ་བ་བོ་མ་མོ་དྲུག་ཏུ་འདོད་པའི་
ལུགས་ལ་བདེ་བ་ལྟར་སྣང་ཡང་། དགག་སྒྲའི་ལྡི་ལིངྒ་དེ་སྡེ་པའི་ཐོག་མའི་ཡི་
གེ་ལས་འཚོལ་དུ་མེད་པས་འགྲེལ་ཆེན་གྱི་ལུགས་དེ་རྩ་གཞུང་གི་དགོངས་པ་དང་
མཐུན་ཆེས་པས་དེ་བཞིན་བཟུང་ངོ༌། །
དེས་ན། ༡སྤྱིར་ལྡི་ལིངྒའི་སྒྲས་བསྟན་པའི་ཡི་གེ་ཡིན་ན། དགག་
སྒྲའི་ཕྲད་ཡིན་པས་མ་ཁྱབ་པ། བདག་སྒྲར་འཇུག་པའི་མ་མོ་དང་། མིང་
མཐའི་ཨ་མ། ལྕང་མ། གླང་མ་ལྟ་བུ་དང༌། ༢དགག་སྒྲའི་ཕྲད་ཡིན་ན་
ལྡི་ལིངྒའི་སྒྲས་བསྟན་པའི་ཡི་གེ་དང་། དེ་ལས་གྲུབ་པའི་ཕྲད་ཡིན་པས་ཁྱབ་
པ། མ་མི་མེད་མིན་བཞི་ལས་གཞན་པའི་དགག་སྒྲའི་ཕྲད་མེད་པའི་རྒྱུ་མཚན་
གྱིས་དང༌། ༣མེད་མིན་གཉིས་སྐབས་འདིའི་དགག་སྒྲའི་ཕྲད་ཀྱི་ཁྱད་ཆོས་
ཇི་བཞིན་མི་ལྡན་པས་འདིར་བསྟན་གྱི་དགག་སྒྲར་མ་བཞེད་པའི་ཚུལ་ཤེས་
དགོས་པ་གལ་ཆེའོ། །
བསམ་གཞིག
1དགག་སྒྲའི་ཕྲད་དེ་ལྡི་ལིངྒའི་སྒྲས་བསྟན་པའི་རྒྱུ་མཚན་གང་ཡིན་ནམ།
2དགག་སྒྲའི་ཕྲད་དེ་ལྡི་ལིངྒའི་སྒྲས་བསྟན་ཀྱང་ཕྲད་དུ་སྦྱར་རྗེས་གང་ཟག་ཅིག་
མཚོན་མི་དགོས་པའི་རྒྱུ་མཚན་གང་ཡིན་ནམ།

སྦྱོང་གཞི།
1སྟི་ལིངྒའི་རྟགས་ཅན་གྱི་དགག་སྒྲའི་དཔེར་བརྗོད་ལྔ་བྲིས་ཤིག
2དགག་སྒྲའི་ཕྲད་ཡིན་ན་མིང་གི་ཐོག་མར་སྦྱར་དགོས་པས་ཨེ་ཁྱབ། །
3མིང་གི་ཐོག་མར་ཡོད་པའི་མོ་རྟགས་ཅན་གྱི་ཡི་གེ་ཡིན་ན་དགག་སྒྲའི་ཕྲད་ཡིན་
པས་ཨེ་ཁྱབ།

སློབ་ཚན་ཉེར་བ་གཅིག་པ། གདམས་ངག་བརྗོད་
ཚིག་བཅད་འགྲོལ་ཚུལ་དང་ཉན་པོ་སྤྲོ་བསྲིང་པའི་
ཚིག་བཅད་འགྲོལ་ཚུལ་ལ་འདོམས་པ་
ཚིགས་སུ་བཅད་པའི་མཚམས་སྦྱོར་རྣམས། །
ཅུང་ཟད་བསྡུས་པ་ཡོད་ན་ཡང་། །

ཉན་པ་པོ་སྤྲོ་བསྲིང་པའི་སྒོ་ནས་འདོམས་པ་ལས་རྗེས་འཇུག་མེད་མི་རུང་
དུ་བསྟན་པ།
སྔོན་འཇུག་ཡོད་དམ་མེད་ཀྱང་རུང་། །
མིང་གཞིའི་ཡི་གེ་གང་ཡིན་ལ། །
གཉིས་འབྲེལ་ཡོད་དམ་གསུམ་འབྲེལ་ཡོད། །
ཨ་ལི་བཞི་ལས་གང་ལྡན་ཡང་། །
རྗེས་འཇུག་བཅུ་པོ་མ་ཞུགས་ན། །
མིང་གཞན་སྦྱོར་བ་ཡོད་མི་སྲིད། །
ཅེས་པ་སྟེ། དེ་ཡང་མིང་ཚིག་གི་སྦྱོར་བ་རྣམས་ལ་གོང་དུ་བཤད་པའི་
སྔོན་འཇུག་གི་ཡི་གེ་རྣམས་སྔོན་དུ་ཞུགས་པ་ཡོད་དམ་མེད་ཀྱང་རུང་སྟེ། བསྒྱུ་
སྒྲ་ལྟ་བུ་ཅི་རིགས་པར་སྣང་ཞིང་འཕུལ་རྟེན་གྱི་འཇུག་ཡུལ་མིང་གཞིའི་ཡི་གེ་
གང་ཡིན་ལའང་། ལྔ་ལྷ་ལྟ་བུ་གཉིས་འབྲེལ་ཡོད་དམ། སྒྲ་རྒྱུ་ལྟ་བུ་གསུམ་
འབྲེལ་ཡོད་དམ། དེ་དག་ལ་ཨ་ལི་བཞི་ལས་གང་ཡང་རུང་བ་ལྡན་པ། ལྷུ་སྒྲོ་
ལྟ་བུ་རྣམས་ལ་ཡང་རྗེས་འཇུག་བཅུ་པོ་གང་ཡང་རུང་བ་ཞིག་མ་ཞུགས་ན་ཡི་
གེའི་གཟུགས་དེ་ཉིད་ལས་མིང་དོན་གཞན་ལ་འཇུག་ཅིང་སྦྱོར་བ་ནི་ཚུལ་འདི་ལ་
ནམ་ཡང་ཡོད་མི་སྲིད་དོ། །ཞེས་པ་སྟེ། འགྲེལ་ཆེན་ལས། དེས་ན་དཔེར་
སྨོས་པ་དེ་དག་ལ་རིམ་པ་བཞིན་རྗེས་འཇུག་སྦྱར་བས། ལྡན། ལྷའ།
སྒྲའ། རྒྱུན། ལྷུན། སྒྲོན་ལྟ་བུ་སོ་སོར་དོན་དང་བཅས་པར་འགྱུར་བ་སྟེ།
སྒྲ་བསྒྱུར་ཕྱི་མ་རྣམས་ཀྱིས་སྐད་གསར་བཅད་ཀྱི་ཚེ། དཔའ། འདའ།
དགའ། སོགས་དགོས་དབང་གིས་དམིགས་བསལ་ཁ་ཤས་མ་གཏོགས་འ་
མཐའ་ཕལ་ཆེར་ཟོར་ཡང་བའི་ཆེད་དུ་བསྡུ་བར་མཛད་པས་དེང་སང་དངོས་སུ་
མེད་ནའང་རྣམ་དབྱེ་དང་ཕྲད་ཀྱི་སྐབས་སུ་དོན་གྱིས་ཐོབ་པ་དེ་གསལ་བར་
མཚོན་པ་གོང་བཤད་ལྟར་རོ་ཞེས་གསུངས་སོ། །
རྗེས་འཇུག་ཤེས་པའི་དགོས་པ་བསྟན་པ། །

འབྲི་དང་ཀློག་དང་བཤདེ་རྣམས་ཀྱི། །
མཚམས་སྦྱོར་སྒྲ་ལ་ཐོགས་མེད་ཅིང་། །
འབྲེལ་བ་སྨྲ་བའི་མཆོག་ཏུ་འགྱུར། །
གཞན་ཡང་རྗེས་འཇུག་ཤེས་པ་ཡིས། །
དོན་གྱི་སྦྱོར་བ་མ་མཐོང་ཡང་། །
ཞེས་པ་སྟེ། དེ་ལྟར་རྗེས་འཇུག་གི་ཡི་གེ་བཅུ་ཡི་བྱ་བ་དང་གཙོ་བོར་
འབྲེལ་པའི་ཕྲད་དང་རྣམ་དབྱེ་ལ་སོགས་པའི་སྒྲ་དོན་གྱི་འཇུག་ཚུལ་ལེགས་པར་
ཤེས་ན། མདོ་རྒྱུད་བསྟན་བཅོས་རྣམས་ཡི་གེར་འབྲི་བ་དང་བྲིས་ཟིན་པ་
རྣམས་དག་པར་ཀློག་པ་དང༌། ཚིག་དོན་རྒྱ་ཆེར་བཀྲོལ་ནས་བཤད་པ་དང་།
དེར་མ་ཟད་རྩོད་པ་དང་རྩོམ་པ་ལ་སོགས་པ་རྣམས་ཀྱི་ཚེའང་ཚིག་དོན་སྔ་ཕྱི་
ཅིང་ཚིག་དང་དོན་མི་འབྲེལ་བ་ལ་སོགས་པའི་སྐྱོན་མེད་པར་འབྲེལ་ཆགས་པ་ཁོ་
ན་སྨྲ་བའི་མཆོག་ཏུ་འགྱུར་བ་དང་། གཞན་ཡང་རྗེས་འཇུག་གི་དོན་ཚུལ་
བཞིན་ཤེས་པ་དེ་ཡིས་ནི། ཡི་གེ་(བྲིས་པ་མཐོང་བའམ། གཞན་གྱིས་
མ་མཐོང་བ་སྟེ་སྤྱོད་ཡུལ་དུ་མ་གྱུར་པ་(འམ། དེའི་འགྲེལ་བཤད་སོགས་སྔོན་
ཆད་མཐོང་མ་མྱོང་བ་）ཞིག་ཡིན་ཡང་། བརྗོད་པ་དེའི་ཕྲད་སོགས་ཀྱི་ནུས་
ཡིན་ནོ། །ཞེས་སོ། །

རྗེས་འཇུག་སྦྱོར་བ་མཁས་པ་ན། །
ལུང་གི་དོན་དང་སྦྱོར་བ་དང༌། །
བླ་མའི་མན་ངག་གསུམ་སྦྱར་ནས། །
དོན་གྱི་ཐོག་ཏུ་དབབ་པར་བྱ། །
ཞེས་པས་བསྟན། དེ་ཡང་རྗེས་འཇུག་གི་སྦྱོར་བ་རྣམས་ལ་མཁས་པར་
གྱུར་པའི་གང་ཟག་གིས་རང་ཉིད་ཤེས་བྱ་རིག་པའི་གནས་གང་ལ་འཇུག་ཅིང་
ཤེས་པར་འདོད་པ་ན་དེ་དང་དེའི་ལུང་ཐུན་མོང་པ་དྲང་སྲོང་དང་པཎྜི་ཏས་
བྱས་པའི་བསྟན་བཅོས་དང་། ཐུན་མོང་པ་མ་ཡིན་པ་བཅོམ་ལྡན་འདས་ཀྱི་
གསུང་རབ་དགོངས་འགྲེལ་དང་བཅས་པ་དག་གི་དོན་དང་སྐབས་སུ་ཇི་ལྟར་
མཆམས་སྦྱོར་བར་བྱེད་པ་དང་། བསླབ་པར་བྱ་བ་གང་ཡིན་པ་དེ་ལ་མཁས་ཤིང་
དོན་ཚུལ་བཞིན་དུ་འདོམས་པའི་བླ་མའི་མན་ངག་(སྟེ་དཀའ་བའི་གནས་བདེ་
བླག་ཏུ་རྟོགས་ནུས་པའི་ཐབས་ཁྱད་པར་ཅན་གྱི་གསུང་)དག་ཀྱང་མཉན་ནས།
རྗེས་འཇུག་གི་སྦྱོར་བ། ལུང་གི་དོན། བླ་མའི་མན་ངག་སྟེ་གསུམ་པོ་དེ་དག་
ཕྱོགས་གཅིག་ཏུ་སྦྱར་ནུས་གང་ཤེས་པར་འདོད་པའི་དོན་དེ་ཉིད་ཀྱི་ཐོག་ཏུ་
དབབ་པས་བདེ་བླག་ཏུ་རྟོགས་པར་འགྱུར་བས་དེ་ལྟར་བྱའོ། །ཞེས་པའོ། །དེ་
དག་ཀྱང་ཚིག་སྦྱོར་ཕྲ་མོ་རེའི་དོན་ལའང་དེ་གསུམ་ག་ངེས་པར་འཚོགས་དགོས་
པའི་ངེས་པ་ནི་མེད་དོ། །
བསམ་གཞིག
1རྗེས་འཇུག་མེད་དུ་མི་རུང་ཟེར་བ་དང་། སྐད་གསར་བཅད་ཀྱིས་འ་མཐའ་
བསྡུས་པ་གཉིས་མི་འགལ་བའི་རྒྱུ་མཚན་གང་ཡིན་ནམ།
2དོན་གྱི་སྦྱོར་བ་མ་མཐོང་བཞིན་དོན་དང་མཐུན་པའི་སྦྱོར་བ་ཤེས་པའི་རྒྱུ་མཚན་
གང་ཡིན་ནམ།

སྦྱོང་གཞི།
1གཤམ་གྱི་ཚིགས་བཅད་འདིའི་འགྲོལ་ཚུལ་བྲིས་ཤིག
སྦྱིན་པས་ལོངས་སྤྱོད་ཁྲིམས་ཀྱིས་བདེ། །
བཟོད་པས་གཟུགས་བཟང་བརྩོན་པས་བརྗིད། །
བསམ་གཏན་གྱིས་ཞི་བློ་ཡིས་གྲོལ། ། །
སྙིང་བརྩེ་བས་ནི་དོན་ཀུན་འགྲུབ། །
2རྗེས་འཇུག་བསྡུས་པ་ལས་དོན་གྱི་ཐོབ་ཚུལ་གྱི་དཔེར་བརྗོད་བྲིས།

སློབ་ཚན་ཉེར་གཉིས་པ། གདམས་ངག་བརྗོད་
པས་མཇུག་བསྡུ་བ། །
སྣོད་རུང་ལ་གདམས་ངག་
བསླབ་ཚུལ་གྱི་གོ་རིམ་དང་།
སྟོན་དགོས་པར་འདོམས་པ།
བསླབ་ཚུལ་གྱི་གོ་རིམ་ལ་འདོམས་པ། །
བསླབ་ལ་བརྩོན་པའི་གང་ཟག་གིས། །
དང་པོར་ང་རོ་རྣམས་ལ་སྦྱངས། །
སྔོན་འཇུག་མིང་གཞི་རྗེས་འཇུག་གསུམ། །
ཀློག་གི་ཆེད་དུ་བསླབ་པ་ཡིན། །
རྗེས་འཇུག་བཞི་ཡི་སྦྱོར་བ་ནི། །
མཉན་བསམ་བསྟན་པའི་དོན་དུ་སྦྱར། །
ཡན་ལག་དེ་དག་མཐུ་ཡིས་ནི། །
འབྲས་བུའི་ཆེད་དུ་དོན་ལ་དབབ། །
བསླབ་པའི་རིམ་པ་འདི་ཡིས་ནི། །
གང་ཞིག་འབད་པ་ཆུང་ངུས་ཀྱང་། །
ཤེས་རབ་མྱུར་དུ་གྲོལ་བར་འགྱུར། །
དེ་ཕྱིར་དང་པོར་འདི་ཉིད་བསླབ། །
དེ་ནས་རྒྱུས་པའང་མཉན་བྱས་ཏེ། །

བསླབ་པ་གང་ལ་དད་པ་ཡི། །
གཞུང་ཉིད་བླ་མ་དག་ལས་གཉན།
ཞེས་པས་བསྟན། དེ་ཡང་རིག་པའི་ཚུལ་གང་ཞིག་བསླབ་པར་བྱ་བ་ལ་
བརྩོན་པས་འཇུག་པར་བྱེད་འདོད་པའི་གང་ཟག་ལས་དང་པོ་པ་དག་གིས་ནི།།
དང་པོ་ཉིད་དུ་ང་རོ་སྟེ་ཡི་གེ་རྐྱང་པ་རྣམས་རང་རང་གི་སྐྱེ་གནས་(བྱེད་རྩོལ་）
དང་མཐུན་པ་དང་། དབྱངས་ལྡན་རྣམས་ཀྱང་སོ་སོའི་ང་རོ་དབྱུང་ཚུལ་
བཅས་ཡི་གེ་རེ་རེ་ནས་ཀློག་བའི་སྒྲ་གདངས་ལ་(དེ་བཞིན་）སྦྱང་བར་བྱ་ཞིང་།
དེའི་ཚུལ་ཡང་འགྲེལ་ཆེན་ལས། ཙནྡྲ་པའི་མདོར། གནས་དང་བྱེད་པ་དང་
རྩོལ་བ་ཞེས་གསུམ་དུ་བཤད་པ། བོད་ཀྱི་ཡི་གེ་རྣམས་ལ་སྦྱོར་བའི་ཚེ། སོ་
སོའི་གནས་ནི། ཀ་ཁ་ག་ང་འ་ཧ་ཨ། རྣམས་ཀྱི་སྐྱེ་གནས་མགྲིན་པ། ཅ་ཆ་
ཇ་ཉ་ཙ་ཚ་ཛ་ཞ་ཡ་ཤ་ཨི་ཨེ་རྣམས་ཀྱི་སྐྱེ་གནས་རྐན། ཏ་ཐ་ད་ན་ཟ་ལ་ས་
རྣམས་ཀྱི་སྐྱེ་གནས་སོ། པ་ཕ་བ་མ་ཝ་ཨུ་ཨོ་རྣམས་ཀྱི་སྐྱེ་གནས་མཆུ། ན་
ཡིག་གི་སྐྱེ་གནས་ལྕེ་རྩེ་དང་ཉེ་བའི་སྤྱི་བོ་སྟེ་ལྕེ་རྩེའི་སྟེང་ཕྱོགས། ང་ཉ་ན་མ་
རྣམས་རང་རང་གི་གནས་སུ་མ་ཟད་སྣ་དང་བཅས་པའོ། ། བྱེད་པ་ནི།
མགྲིན་པ་དང་མཆུ་ལས་སྐྱེས་པ་རྣམས་རང་རང་གི་གནས་ཀྱི་བྱེད་པ་ཅན་དང༌།
རྐན་ལས་བྱུང་བ་རྣམས་ལྕེ་དབུས་ཀྱི་བྱེད་པ་ཅན་དང་། སོ་ལས་བྱུང་བ་
རྣམས་ལྕེ་རྩེའི་བྱེད་པ་ཅན་དང་། ར་ཡིག་ནི་ལྕེ་རྩེ་དང་ཉེ་བའི་བྱེད་པ་ཅན་
ནོ། །རྩོལ་བ་ལ་ཕྱི་ནང་གཉིས་ལས། ཕྱིའི་རྩོལ་བ་ནི། ཕྱི་རོལ་དུ་སྒྲ་འཐོན་
པ་ལྟ་བུའི་བྱེད་རྩོལ་དང་ལྡན་པ་སྟེ། དེ་ལའང་འཐོན་ཆེ་ཆུང་གི་དབྱེ་བས།
སྒྲ་ལྡན་དང༌ སྒྲ་མེད། དབུགས་ཆེ་ཆུང་གིས་སྲོག་ཆེན་དང་སྲོག་ཆུང་།
དབུགས་དྲོ་བས་དྲོ་བ་བཅས་དང་། ནང་གི་རྩོལ་བ་ལ། ཕྱེ་བའི་རྩོལ་བ་ཅན་
དང༌། བཙུམ་པའི་རྩོལ་བ་ཅན། ཕྲད་པའི་རྩོལ་བ་ཅན་དང་། ཅུང་ཟད་
ཕྲད་པའི་རྩོལ་བ་ཅན་དུ་ཕྱེ་བ་བཞིན། སྐྱེ་གནས་བྱེད་རྩོལ་དང་མཐུན་པའི་
ཀློག་ཚུལ་ལ་སྦྱང་དགོས་ཤིང་གསལ་བྱེད་ལ་དབྱངས་ཡིག་སྦྱོར་བའི་ཚེའང་།

ཀ་ལྟ་བུ་མགྲིན་པའི་སྐྱེ་གནས་ཅན་ལ་ཨི་ཨེ་མཚོན་བྱེད་ཀྱི་གི་གུ་དང་འགྲེང་བུ་
སྦྱར་བས་རྐུན་གྱི་སྐྱེ་གནས་དང་ཡང་ལྡན་པར་འགྱུར་བ་སོགས་ཤེས་པར་བྱས་
ནས་དེ་དང་མཐུན་པའི་ཀློག་ཚུལ་ཐོན་དགོས་སོ། ཁྱད་པར་དབྱངས་སྦྱར་
བའི་ཀློག་ཚུལ་ནི་དག་པ་ཤིན་ཏུ་གཅེས་པར་མཐོང་སྟེ། ཁམས་ཕྱོགས་ཀྱི་ཡུལ་
གྲུ་འགའ་རེ་ན་ན་རོ་དང་འགྲེང་བུ་ཡོད་མེད་ཀྱི་ཀློག་ཚུལ་ཐ་དད་དུ་མི་འབྱུང་བ་
དང་། འགའ་ཞིག་ན་ཞབས་ཀྱུ་དང་ན་རོ་ཀློག་ཚུལ་གཅིག་ཏུ་བྱེད་པ་སོགས་
ཀྱིས་མཚོན་མ་དག་པར་འདོན་པ་མང་ཞིང་། དེས་ཡི་གེ་འབྲི་བ་ནའང་མ་
དག་འདོན་པ་མང་ཞིང༌། དེས་ཡི་གེ་འབྲི་བ་ནའང་མ་དག་པ་ཁོ་ནར་འགྱུར་
བའི་ཕྱིར་རོ། །ཞེས་སོ། །
དེ་ནས་སྔོན་འཇུག་ལྔ་དང་འཕུལ་རྟེན་གྱི་འཇུག་ཡུལ་མིང་གཞི་སུམ་ཅུ་
དང་། རྗེས་འཇུག་བཅུ་སྟེ། དེ་གསུམ་ཅི་རིགས་པར་ཚེག་བར་གཅིག་ཏུ་
སྦྱོར་བའི་ཚུལ་ཡང་ཀློག་ལེགས་པར་ཤེས་པའི་ཆེད་དུ་བསླབ་པར་བྱ་བ་ཡིན་པ་
དང་། ཡང་འགྲེལ་ཆེན་ལས། སྦྱོར་ཀློག་གི་སྐབས་སུའང་འཕུལ་རྟེན་དང་
མགོ་འདོགས་ཀྱི་ཡི་གེ་རྣམས་སོ་སོའི་སྒྲ་ཐོན་དགོས་པ་ནི། རྗེ་བཙུན་བསོད་
ནམས་རྩེ་མོས། གང་དང་གང་ལ་གང་བཏགས་པས། །གོ་རིམ་བཞིན་དུ་
གནས་ནས་འབྱུང་། ། དེ་ལ་ར་མགོ་ལྕེ་རྩེ་འདར། །ལ་མགོ་ལྕེ་ཀློད་རྒྱུ་ཡང་
བསྐྱེད། ། ས་མགོ་སོ་ཡི་བར་ནས་དབྱུང་། །ལྷག་མ་རྣམས་ཀྱང་དེ་བཞིན་
ཤེས། །གལ་ཏེ་མ་ཕྱིན་གྱུར་པ་ནི། །ཡི་གེ་ཕྲལ་ཞིང་བརྗོད་པར་བྱ། །དཔེར་ན་
གྲ་ལ་ག་རའམ། །སྒྲ་ལ་ས་ར་ཇི་བཞིན་དུ། །དེ་ནས་འཕུལ་ལ་བསླབ་པར་བྱ། །
གས་འཕུལ་ཐོག་མར་རྐན་ནས་དབྱུང་། །དས་འཕུལ་ལྕེ་རྩེ་ཀློད་པ་ལས། བ་
མས་འཕུལ་བ་ཐོག་མར་ནི། །མཆུ་བཙུམ་པ་ལས་ཁྱད་པར་སྣ། །འས་འཕུལ་གྲེ་
བའི་ཕུགས་ནས་དབྱུང་། །འཕུལ་ཞིང་བརྩེགས་པའི་ཡི་གེ་ཡང་། ། གོ་རིམ་
བཞིན་དབྱུང་མ་ཕྱིན་ན། །འདི་ཡང་ཕྲལ་ཞིང་བཀླགས་པ་སྟེ། །མཁྲ་ལ་མཁའ་
ར་ཇི་བཞིན་ནོ། །ཞེས་སོགས་གསུངས་པས་ཀྱང་གྲུབ་ཅེས་གསུངས་སོ། ། ཀློག་

དེ་དག་རྟགས་
ཡི་གེ་གང་གིས་འཇུག་པ་
བརྡ་སྤྲོད་པའི་གཞུང༌ རྒྱུས་པ་
ཚུལ་ལ་བྱུང་ནས་རྗེས་འཇུག་སྟེ་དེར་སྔོན་འཇུག་ཀྱང་འདུས།
བླ་མ་སོགས་ལས་ཆོས་མཉན་པ་དང་།
འཇུག་ནས་བཤད་པ་ལྟར་སྒྲ་དོན་གང་ལ་འཇུག་པ།
ལག་དེ་དག་གི་མཐུ་ཡིས་ནི། གང་བསླབ་པར་བྱ་བ་དེ་ཤེས་པའི་འབྲས་བུ་ཐོབ་
པར་བྱ་བ་ལ་སོགས་པའི་དོན་དུ་སྦྱར་བར་བྱ་སྟེ།
པར་བྱ་བའི་ཆེད་དུ་དོན་ལ་དབབ་ནས་ཉམས་སུ་བླང་བར་བྱའོ། །དེ་ལྟར་
བསླབ་པར་བྱ་བའི་རིམ་པ་འདི་ཡིས་ནི་སྐྱེས་བུ་གང་ཞིག་ཐོས་བསམ་ལ་བརྩོན་
འགྲུས་ཆེན་པོ་དང་ལྡན་པ་རྣམས་ནི་སྨོས་ཅི་དགོས་ཏེ་འབད་པ་ཆུང་ངུ་ཙམ་
བྱས་པས་ཀྱང་ཚིག་དོན་ལ་རྨོངས་པ་མེད་པའི་ཤེས་རབ་མྱུར་དུ་གྲོལ་བར་འགྱུར་
རོ། །རྒྱུ་མཚན་དེའི་ཕྱིར་མཁས་པར་འདོད་པ་རྣམས་ཀྱིས་དང་པོ་ཁོ་ནར་སུམ་
ཅུ་པའི་གཞུང་འདི་ཉིད་བསླབ་པར་བྱ་ཞིང་འདི་ཤིས་པ་དེ་ནས་རྟགས་འཇུག་ལ་
གཞན་དང་གཞན་པའང་མཉན་པར་བྱས་ཏེ་ཁོང་དུ་ཆུད་པ་ན།
གསུམ་གྱི་གཞིར་གྱུར་པའི་བསླབ་པ་གང་ལ་རང་ཉིད་དད་ཅིང་སློབ་པར་འདོད་
སོགས་པ་འདིའི་སྐབས་ཕྱི་མ་རྣམས་དང་།
པ་ཡི་གཞུང་ལུགས་ཡན་ལག་དང་བཅས་པ་ཉིད་བླ་མ་དག་ལས་མཉན་པར་
སྣོད་རུང་ལ་གདམས་ངག་བསྟན་དགོས་པར་འདོམས་པ།
ཅིག་ཤོས་དེ་ལས་ལྡོག་པའོ། །
བསམ་གཞིག་གཏོང་བ་དང་།
ཚུལ་ཇི་ལྟར་འཇུག་པ།
བ་རྣམས་ནི།
བྱའོ། །ཞེས་པའོ། །
ཉན་པའི་དོན་ལ་
དགོས་པ་ཅིའི་ཕྱིར་འཇུག་པ་སྟེ་རྣམ་པ་བཞི་ཡི་སྦྱོར་
ཀློག་དང་བརྡ་སྦྱོར་གྱི་ཡན་
དོན་དེ་རང་གིས་རྟོགས་ནས་གཞན་ལ་བསྟུན་
ལེ་ལོ་གཡེང་བ་རྣམ་པར་སྤངས། །
ཟོ་བཟང་དད་པ་ལ་བརྟེན་པ། །
སྐྱེས་བུ་དེས་ནི་མྱུར་རྟོགས་ཏེ། །
དེ་ལ་དུས་སུ་འདོམས་པར་བྱ། །

ཞེས་པ་སྟེ། དེ་ཡང་བརྡའི་སྦྱོར་བ་ལ་མཁས་པར་བྱེད་པའི་བསྟན་
བཅོས་འདི་ལྟ་བུའི་གདམས་ངག་(སྟེ་ཕན་པའི་ངག་）བསྟན་དུ་རུང་བའི་སྣོད་
ནི་གདམས་ངག་སྟོན་མཁན་གྱི་སློབ་དཔོན་དེ་ཉིད་ལ་སློབ་དཔོན་དུ་འཛིན་ཅིང་
ཞེ་ས་（ སྟེ་གུས་འདུད་)དང་བཅས་པས་དྲིན་དུ་གཟོ་བ་དང་། རིག་པ་སློབ་
པའི་མི་མཐུན་ཕྱོགས་བསླབ་བྱ་དེ་ལ་མི་སྤྲོ་བའི་ལེ་ལོ་དང༌། བྱ་བ་གཞན་ལ་
འཇུག་པའི་གཡེང་བ་གཉིས་ཀ་རྣམ་པར་སྤངས་པ་སྟེ། སྐྱོན་དེ་དག་གིས་གླག་
མི་རྙེད་པའི་རྟག་སྦྱོར་གྱི་བརྩོན་འགྲུས་དང་ལྡན་པ་དང་། རིག་པ་སློབ་པའི་
མཐུན་རྐྱེན་ཟོ་སྟེ་རང་བཞིན་ནམ་ངང་ཚུལ་བཟང་ཞིང་བསླབ་པར་བྱ་བའི་ས་
གནས་ལ་མཆོག་ཏུ་དད་པ་ལ་བརྟེན་པའི་གུས་སྦྱོར་གྱི་བརྩོན་འགྲུས་དང་ལྡན་པ་
སྟེ། མཚན་ཉིད་གསུམ་དང་ལྡན་པ་དེ་ལྟ་བུའི་སྐྱེས་བུ་དེས་ནི་བསླབ་པར་བྱ་
བ་གང་ཡིན་དེ་མྱུར་དུ་རྟོགས་པར་གྱུར་ཏེ། དེས་ན་དེ་ལ་དུས་ཤེས་པར་བྱས་
ནས་དུས་སུ་འདོམས་པར་བྱ་ཞིང༌། ཅིག་ཤོས་གཞན་ནི་དེ་ལས་ལྡོག་པ་སྟེ།
སློབ་དཔོན་ལ་མི་གུས་པ་དང་། ལེ་ལོ་དང་གཡེང་བ་ཅན་དང༌། རང་བཞིན་
ངན་ཞིང་དད་པ་མེད་པ་རྣམས་ལ་སྣོད་དང་མི་ལྡན་པས་རེ་ཞིག་འདོམས་པར་
བྱ་བ་མ་ཡིན་ཀྱང་ཕྱི་ནས་དོན་དུ་གཉེར་ཞིང་འདུན་པར་གྱུར་ན་ནི་ལེགས་པར་
རྗེས་སུ་བསྟན་པར་བྱའོ། །ཞེས་མཇུག་བསྡུས་པའོ། །དེ་དག་གིས་རྩ་བ་སུམ་ཅུ་
པའི་འབྲུ་འགྲེལ་ལེགས་པར་བཤད་ཟིན་ཏོ།། །།
བསམ་གཞིག
1སྐྱེ་གནས་བྱེད་རྩོལ་དང་མཐུན་པའི་སྒྲའི་ང་རོ་ལ་སྒྲུང་དགོས་དོན་གང་ཡིན་ནམ།
2སྒྲའི་ང་རོ་དབྱུང་ཚུལ་གྱི་རིགས་པའི་གཞུང་འདི་ཁུངས་སུ་མ་བཟུང་ན་བོད་ཀྱི་
སྐད་ཡིག་གཅིག་གྱུར་ཡོང་ཐབས་མེད་པའི་རྒྱུ་མཚན་གང་ཡིན་ནམ།
སྦྱོང་གཞི།
1བོད་ཀྱི་དབྱངས་གསལ་ལ་སྐྱེ་གནས་ཀྱི་ཁྱད་པར་དུ་ཡོད།
2བོད་ཡིག་ལ་འཕུལ་རྟེན་མགོ་འདོགས་སོགས་ཀྱི་རྣམ་གཞག་མཛད་དགོས་དོན་
ཅི་ཡིན་གྱི་ལན་བྲིས་ཤིག །

མིང་གཞིའི་ཡི་གེ་སྤྱིའི་
རྟགས་ཀྱི་དབྱེ་བ་བཤད་པ།
སློབ་ཚན་ཉེར་གསུམ་པ།
ཕོ་ཡི་ཡི་གེ་འབའ་ཞིག་ལ། །
ཀ་ནས་ཨའི་མཐར་ཐུག་པ་
སྡེ་ཚན་ལྔ་རུ་དྲིལ་བྱས་ནས། །
དེ་ཡང་སྤྱིར་བོད་སྐད་ལ་ཉེ་བར་གྲགས་པའི་ཡེ་གེ་
ཕོ་དང་མ་ནིང་མོ་དང་ནི། །
ཤིན་ཏུ་མོ་དང་བཞི་བཞི་རུ། །
ལྷག་མ་བཅུ་བཞི་གནས་པ་ལ། །
སྡེ་པ་བཞི་པ་ཡན་ཆད་དབྱེ། །
ཙ་སོགས་གསུམ་ནི་ཅ་སོགས་སྦྱར། །
ཝ་ནི་བ་དང་སྦྱར་བར་བྱ། ། །
ལྷག་མ་དྲུག་ནི་མོ་རུ་སྦྱར། །
ཨ་ནི་མཚན་མེད་ཅེས་ཀྱང་བྱ། །
ར་ལ་ཧ་ནི་མོ་གཤམ་སྟེ། །
རྣམས་ལ་ཕོ་མོ་གཉིས་སུ་དབྱེ་བའི་དབང་དུ་བྱས་ན་དབྱངས་ཡིག་མཚོན་བྱེད་ཨི་
ཨུ་ཨེ་ཨོ་བཞི་ནི་ཤེས་རབ་ཀྱི་རང་བཞིན་མོ་དང༌།
ཞེས་པས་བསྟན།

གསལ་བྱེད་སུམ་ཅུ་པོ་རྣམས་ནི་ཐབས་ཀྱི་རང་བཞིན་ཕོར་ཤེས་པར་བྱའོ། }
དེས་ན་ཕོ་ཡི་ཡི་གེ་འབའ་ཞིག་སྟེ། གསལ་བྱེད་སུམ་ཅུ་པོ་ཁོ་ན་ལ་གོང་དུ་སུམ་
ཅུ་པའི་སྐབས་སུ་བཤད་པ་ལྟར་སྡེ་པ་ཕྱེད་དང་བརྒྱུད་དུ་གནས་པ་དེའང་།
འདིར་ཕོ་མོ་མ་ནིང་ཤིན་ཏུ་མོ་མོ་གཤམ་སྟེ་སྡེ་ཚན་ལྔ་རུ་དྲིལ་བར་བྱས་ནས་
འཆད་པ་ལ། དེ་དག་གི་དབྱེ་ཚུལ་ཡང་སྡེ་པ་དང་པོ་ནས་སྡེ་ཚན་རེ་རེ་བཞིན་
ཕོ་དང༌། མ་ནིང་དང༌། མོ་དང་ནི། ཤིན་ཏུ་མོ་དང་བཞི་རེ་བཞི་རེ་རུ་སྡེ་པ་
བཞི་པ་ཡན་ཆད་དབྱེ་བ་ཡིན་ཏེ། དེ་ཡང་ཇི་ལྟར་ན་སྡེ་པ་བཞི་པོ་རྣམས་ཀྱི་
དང་པོ་ཀ་ཅ་ཏ་པ་རྣམས་ཕོ་དང༌། གཉིས་པ་ཁ་ཆ་ཐ་ཕ་རྣམས་མ་ནིང་དང་
གསུམ་པ་ག་ཇ་ད་བ་རྣམས་མོ་དང་། བཞི་པ་ང་ཉ་ན་མ་རྣམས་ཤིན་ཏུ་མོར་
ཤེས་པར་བྱའོ། །དེར་མ་ཕྱེ་བའི་ལྷག་མ་ཙ་སྡེ་ནས་བཟུང་ཡི་གེ་བཅུ་བཞི་གནས་
པ་ལ། ཙ་སོགས་སྟེ་ཙ་ཚ་ཛ་གསུམ་ནི་རིམ་བཞིན་སྔར་བསྟན་པའི་ཅ་ལ་
སོགས་པ་གསུམ་དང་འགྲོས་སྦྱར་བར་བྱ་སྟེ། འདི་ལྟར་ཙ་ཕོ་ཚ་མ་ནིང་ཛ་
མོར་ཤེས་པར་བྱའོ། ། དེ་བཞིན་དུ་ཝ་ནི་བ་དང་སྦྱར་བས་མོ་རུ་ཤེས་པར་
བྱའོ། །དེའི་ལྷག་མ་ཞ་ཟ་འ་ཡ་ཤ་ས་ཏེ་དྲུག་པོ་དེ་རྣམས་ཀྱང་ནི་མོའི་ཡི་གེ་རུ་
སྦྱར་བར་བྱའོ། །ར་ལ་ཧ་གསུམ་ནི་མོ་གཤམ་གྱི་ཡི་གེ་ཞེས་བྱ་སྟེ། ཨ་ཡིག་ནི་མོ་
གཤམ་གྱི་ཡི་གེ་ཡིན་པར་མ་ཟད་མཚན་མེད་ཀྱི་ཡི་གེ་ཉིད་ཅེས་ཀྱང་བྱའོ། །ཞེས་
པའོ༑ །འདིར་མིང་གཞིའི་ཡི་གེ་རྣ མས་ཕོ་ལ་སོགས་པར་རྒྱུ་མཚན་གང་གི་སྒོ་
ནས་བཞག་པའང་འདི་ལྟར་ཤེས་དགོས་ཏེ། དེ་ཡང་ཡི་གེ་རྣམས་སོ་སོར་ངག་
ནས་བརྗོད་པའི་ཚེ་སོ་སོའི་སྐྱེ་གནས་ཀྱང་། བོད་ཡིག་གི་དབང་དུ་བྱས་ན།
ཀ་ཁ་ག་ང་ཧ་ཨ་འ་རྣམས་ཀྱི་སྐྱེ་གནས་མགྲིན་པ། ཅ་ཆ་ཇ་ཉ་ཙ་ཚ་ཛ་ཞ་ཡ་བ་
ཨི་ཨེ་རྣམས་ཀྱི་སྐྱེ་གནས་རྐན། ཏ་ཐ་ད་ན་ཟ་ལ་ས་རྣམས་ཀྱི་སྐྱེ་གནས་སོ།
པ་ཕ་བ་མ་ཝ་ཨུ་ཨོ་རྣམས་ཀྱི་སྐྱེ་གནས་མཆུ། ར་ཡིག་གི་སྐྱེ་གནས་ལྕེ་རྩེ་དང་ཉེ་
བའི་སྤྱི་བོ་སྟེ་ལྕེ་རྩེའི་སྟེང་ཕྱོགས་དེ་ལས་ང་ཉ་ན་མ་རྣམས་ནི་རང་རང་གི་
གནས་སུ་མ་ཟད་སྣ་( སྒྲ་) དང་བཅས་པའོ། །དེས་ན་རང་རང་གི་སྐྱེ་གནས་

དང་ཕྲད་པའི་ཚེ་བྱེད་རྩོལ་གྱི་ཤུགས་ཆེ་ཆུང་ངམ་གྲིམ་ལྷོད་ཀྱི་དབང་གིས་ཤུགས་
ཆེ་བའམ་གྲིམ་པ་རྣམས་ཕོ་ཡིག་དང༌། རན་པ་རྣམས་མ་ནིང་དང་། ཅུང་
ཟད་ཆུང་བའམ་ལྷོད་པ་རྣམས་མོ་དང་དེ་ལས་ཀྱང་ཆུང་བའམ་ལྷོད་པ་རྣམས་
ཤིན་ཏུ་མོ་དང་། ཤིན་ཏུ་རྩོལ་བ་ལྷོད་ཅིང་ཞན་པ་རྣམས་མོ་གཤམ་དུ་བཞག་
པའོ། །དེས་ན་ཨ་ཡིག་ཀྱང་རྩོལ་བ་ཤིན་ཏུ་ལྷོད་པའི་སྒོ་ནས་མོ་གཤམ་དུ་བཞག་
མོས་ཀྱི་ར་ལ་ཧ་གསུམ་ལ་ལྟོས་པའི་དེ་ལས་ཀྱང་རྩོལ་བ་ཞན་པའི་ཕྱིར་(དམན་
པ་ལ་དགག་པའི་སྒྲ་སྦྱར་ནས་) མཚན་མེད་དུའང་བཞག་( པ་སྟེ་དཔེར་ན་ཀ་ཁ་
ཅ་ཆ་སོགས་ཡི་གེ་བཅུ་གཉིས་སྒྲ་མེད་དུ་བཞག་པ་བཞིན་ནོ)། །་
( སྐུབས་འདིར་མཁས་པ་གཞན་གྱིས། ཨ་ཡིག་རྟགས་མེད་པའོ་ཞེས་
གསུངས་པ་དང་། ཕྱོགས་སུ་ལྷུང་བ་ཉི་ཤུ་དག སུམ་ཅུ་པ་ལ་ཕྱོགས་ལྷུང་
མེད། །ཅེས་གསུངས་པ་དང་། ཕྱོགས་སུ་མ་ལྷུང་བའི་དོན་སྔོན་རྗེས་མིང
གཞི་གསུམ་གྱི་སྐབས་སོ་སོར། སྔོན་འཇུག་གི་རྟགས་ལ་འགྱུར་ལྡོག་ཡོད་ཀྱང༌།
ཨ་ཡིག་ལ་དེ་ལྟར་མེད་པས་རྟགས་མི་འདྲ་བའི་ཕྱོགས་སུ་མ་ལྷུང་པའི་དོན་དུ་
བཞེད་པ་དང་། རྟགས་དང་མཚན་མ་དོན་གཅིག་པས་མཚན་མེད་ཅེས་པ་
རྟགས་མེད་ཡིན་པས་ཨ་ཡིག་རྟགས་མེད་ཡིན་གསུངས་པ་དང་། ཨ་ལ་
དབྱངས་འཇུག་མེད་པས་ན། །གསལ་བྱེད་ཡིན་གྱི་ཨ་མ་གཏོགས། །ལྷག་མ་ཉི་
ཤུ་རྩ་དགུ་ནི། །ཨ་ཡི་དབྱངས་ཀྱིས་བརྗོད་པའི་ཕྱིར། ། ཨ་ཡང་དབྱངས་སུ་འདུ་
བར་འདོད། ། ཅེས་སོགས་དྲངས་ནས། ་མ་ཡིག་ཨཱ་ལིའི་རྟགས་ཀྱི་སྡེ་ཚན་ལྔ་
རུ་དྲིལ་མི་དགོས་པ་ལྟ་བུ་གསུངས་པ་ནི། བརྗོད་པ་ཀུན་གྱི་རྒྱུ་ལ་དགོངས་
ནས་གསུངས་པ་ཡིན་ན། སྐབས་འདིར་ཀ་ལི་སུམ་ཅུ་པོ་རང་རང་ཀློག་པའི་སྒྲ་
གདངས་བྱེད་རྩོལ་གྲིམ་ལྷོད་ཀྱི་སྒོ་ནས་རྟགས་སུ་ཕྱེ་བ་དང་འ གལ་བ་མེད།
དེས་ན་གཞུང་རྩ་བའི་ཚིག་གི་དངོས་བསྟན་གྱི་དགོངས་པ་དབང་བཙན་པར་
བྱས་ན། གོང་དུ་བཤད་པ་ལྟར་དམན་པ་ལ་དགག་པའི་སྒྲ་སྦྱར་ནས་མཚན་
མེད་དུ་གསུངས་པ་ཙམ་ལས། དོན་དངོས་སུ་ཀ་ལི་སུམ་ཅུ་སོ་སོར་སྐྱེ་གནས་

དང་བྱེད་རྩོལ་བཤད་དུ་ཡོད་ཅིང་། དེ་དང་མཐུན་པར་ཀློག་པའི་སྒྲ་གདངས་
ཀྱང་ཡོད་ཕྱིན། སྒྲ་གདངས་བྱེད་རྩོལ་གྲིམ་ལྷོད་ཀྱི་ཁྱད་པར་ཡང་ཡོད་དགོས་
པས་ཏགས་མེད་ཡིན་པའི་རྒྱུ་མཚན་སྤུ་ཙམ་ཡང་མེད། གཞན་དུ་ན་དངོས་
བསྟན་གྱི་དགོངས་པ་དང་འགལ་ཏེ་སྡེ་ཚན་ལྔར་མ་འདུས་པའི་རྟགས་མེད་ཀྱི་ཨ་
ཡིག་ཁས་བླངས་པའི་ཕྱིར་དང་།
རྗེས་འཇུག་མ་ནིང་ནང་གསེས་ཀྱི་དབྱེ་བའི་སྐབས། མིང་གཞི་ཨ་ཡིག་
ལ་སྦྱར་བའི་རྗེས་འཇུག་མ་ནིང་རྣམས་པྲ་ཏི་དང་སི་ཏུ་གང་གི་ལུགས་ཡིན་རུང་
མ་ནིང་གསུམ་པོ་གང་དུའང་འཇོག་བྱེད་མེད་པར་ཐལ་བའི་སྐྱོན་འབབ་བོ། །
གཞན་ཡང་། མ་ནིང་མཚན་མེད་ཅེས་ཀྱང་བྱ། ཞེས་བཀླགས་ཤིང་།
དེའི་དོན་ར་ལ་ཧ་གསུམ་མོ་གཤམ་དང་མ་ནིང་མཚན་མེད་གཞི་མཐུན་དུ་བསྟན་
པར་འདོད་པའང་མི་འགྲིག་སྟེ། མོ་གཤམ་ཞེས་པ་མོ་ཡིན་པར་འདོད་ན་ནི་མ་
ནིང་ཡིན་པར་འགལ། མོ་ཡིན་ན་ནི་མོ་གཤམ་ཞེས་བཏགས་པ་འགལ།
རྟགས་སུ་འཇོག་བྱེད་ཀྱི་སྒྲ་རྩོལ་རན་པ་དང་། ཤིན་ཏུ་ལྷོད་ཅིང་ཞན་པ་
གཉིས་གཞི་གཅིག་ལ་འདུ་བའང་འགལ་བས་འགལ་མེད་ཀྱི་ལམ་དུ་བློ་གཟུ་བོས་
འཇུག་པ་གལ་ཆེའོ། །）
བསམ་གཞིག
1ཨ་ཡིག་མཚན་མེད་དུ་གསུངས་ཀྱང་རྟགས་མེད་ཡིན་མི་དགོས་པའི་རྒྱུ་མཚན་
གང་ཡིན་ནམ།
2མཚན་མེད་རྟགས་མེད་དུ་བཟུང་ནས་ཨ་ཡིག་རྟགས་མེད་དུ་འདོད་ན་སྐྱོན་
འབྱུང་ཚུལ་ཇི་འདྲ་ཡིན་ནམ།
སྦྱོང་གཞི།
1མོ་གཤམ་དང་མ་ནིང་མཚན་མེད་གཞི་མཐུན་དུ་འདོད་ན་སྐྱོན་ཅི་ཡོད་ལན་བྲིས།
2མཁས་པ་གཞན་གྱིས་ཨ་ཡིག་ལ་ཕྱོགས་ལྷུང་མེད་ཅེས་གསུངས་པའི་དགོངས་
གཞི་གང་ཡིན་གྱི་ལན་བྲིས། །
3གཞུང་འདིས་ཨ་ཡིག་མོ་གཤམ་མཚན་མེད་དུ་འཇོག་བྱེད་གང་ཡིན་གྱི་ལན་བྲིས།

མིང་གཞི་ལས་སྔོན་རྗེས་དབྱུང་བའི་ཚུལ་སོགས་བསྟན་པ།
མིང་གཞི་ལས་སྔོན་རྗེས་དབྱུང་བའི་ཚུལ་ནི།
འཇུག་པའི་ཡི་གེ་བཅུ་དབྱུང་བྱ། །
འཇུག་པ་བཅུ་ཡི་ནང་ནས་ནི། ། །
སྔོན་འཇུག་ཡི་གེ་ལྔ་དབྱུང་བྱ། །
ཞེས་པས་བསྟན། དེ་ཡང་བཤད་མ་ཐག་པའི་མོ་ཡི་ཡི་གེ་ལ་མོ་ཙམ་དང་
ཤིན་ཏུ་མོ་དང་མོ་གཤམ་སྟེ་གསུམ་དུ་གནས་པ་སོ་སོར་མ་ཕྱེ་བའི་(མོ་ཡིག་གི་）
ནང་ནས་ནི་སུམ་ཅུ་པའི་སྐབས་ལྟར་རྗེས་སུ་འཇུག་པའི་ཡི་གེ་ག་སོགས་བཅུ་པོ་
རྣམས་དབྱུང་བར་བྱ་ཞིང་། རྗེས་སུ་འཇུག་པ་བཅུ་པོ་དེ་ཡི་ནང་ནས་ཀྱང་ནི་
སྔོན་འཇུག་གི་ཡི་གེ་ལྔ་པོ་དབྱུང་བར་བྱའོ། །ཞེས་སོ། །
སྔོན་འཇུག་གི་རྟགས་ཀྱི་དབྱེ་བ་བཤད་པ་ནི།
སྔོན་འཇུག་ཡི་གེ་ལྔ་པོ་ལ། །
ཕོ་དང་མ་ནིང་མོ་དང་ནི། །
ཤིན་ཏུ་མོ་དང་བཞི་རུ་དབྱེ།
ཞེས་པས་བསྟན། དེ་ཡང་བཤད་མ་ཐག་པའི་སྔོན་འཇུག་གི་ཡི་གེ་ལྔ་པོ་

དེ་ལ། ཕོ་བ་ཡིག་དང་། མ་ནིང་ག་ད་གཉིས་དང༌། མོ་འ་ཡིག་དང་ནི་ཤིན་ཏུ་མོ་
མ་ཡིག་དང་བཅས་བཞི་རུ་དབྱེ་བར་བྱའོ། །ཞེས་སོ། །
དེ་དག་གི་རྟགས་ཀྱི་དབྱེ་ཚུལ་ཡང་མིང་གཞི་ལྟར་སྔོན་འཇུག་གི་ཡི་གེ་རང་
རང་ཀློག་པའི་སྒྲ་གྲིམ་ལྷོད་སོགས་ལས་ནི་མ་ཡིན་ཏེ། འཆད་འགྱུར་ལྟར་དེ་
དག་འཇུག་ཡུལ་གྱི་མིང་གཞིའི་ཡི་གེ་དང་སྦྱར་ནས་ཀློག་པའི་ཚེ་སྒྲ་གདངས་
ཤུགས་ཆེ་ཆུང་དུ་འགྱུར་བའི་ཆ་ནས་བཞག་པའོ། །
སྔོན་འཇུག་འཇུག་ཚུལ་རྟོགས་བྱེད་ཀྱི་ཡན་ལག་རྣམས་མདོར་བསྟན་པ་
དེ་དག་རེ་རེའང་བཞི་བྱེད་དེ། །
གང་ལ་འཇུག་བྱེད་གང་གིས་བྱེད། །
ཇི་ལྟར་འཇུག་བྱེད་ཅི་ཕྱིར་བྱེད། །
ཅེས་པས་བསྟན་ཏེ། སྔོན་འཇུག་དེ་དག་གི་ཕོ་སོགས་རེ་རེའི་འཇུག་
ཚུལ་ལའང་རྣམ་པ་བཞི་བཞིར་བྱེད་པ་ཉིད་དེ་བཞི་བཞིའི་སྒོ་ནས་རྟོགས་པར་
བྱེད་དགོས་སོ། །
དེའང་འཇུག་ཡུལ་མིང་གཞིའི་ཡི་གེ་གང་དང་གང་ལ་འཇུག་པར་བྱེད་པ་
དང༌། འཇུག་པ་པོ་སྔོན་འཇུག་གང་གིས་འཇུག་པར་བྱེད་པ་དང་། སྒྲའི་
ཚུལ་ཇི་ལྟ་བུར་འཇུག་པར་བྱེད་པ་དང༌། དགོས་པ་ཅིའི་ཕྱིར་འཇུག་པར་བྱེད་
པ་རྣམས་སོ། །
གང་ལ་འཇུག་དང་གང་གིས་འཇུག་ཐུན་མོང་དུ་བསྟན་པ་ལས་དྲི་བས་
མཚམས་སྦྱར་བ་ནི།
གང་ལ་འཇུག་པར་བྱེད་ཅེ་ན།
ཞེས་པའོ། །
ལན་གྱིས་བསྙད་པ་ལས་ལན་དངོས་ནི།

ཕོ་ནི་ཕོ་དང་མོ་ལ་འཇུག །
ཕོའི་ཡི་གེ་བ་ནི་རང་གི་སྡེ་པ་མ་ཡིན་པའི་མིང་གཞིའི་ཕོ་ཡིག་ཀ་ཅ་ཏ་ཙ་རྣམས་
མོ་ནི་མོ་དང་མ་ནིང་ལ། །
དང་མོ་ཡིག་ག་ང་ཇ་ཉ་ད་ནུ་ཛ་ཞ་ཟ་ར་ཤ་ས་རྣམས་ལ་འཇུག་སྟེ།
མོ་ཉ་ད་ན་ཞ་ཟ་ཡ་ཤ་ས་རྣམས་ལ་རྐྱང་འཕུལ་
མོ་དང་ཤིན་ཏུ་མོ་ཉིད་ལའོ། །
མ་ནིང་ཡང་ནི་ཕོ་མོ་ལའོ། །
ཤིན་ཏུ་མོ་ནི་མ་ནིང་དང་།
ཞེས་པས་བསྟན༔
བརྩེགས་གཉིས་ཀར་དང་།
འདོགས་གཉིས་ཀར་དང་།
གཞིའི་ཕོ་ཅ་ཏི་ཙ་རྣམས་དང་།

འདིར་རྐྱང་པ་སོགས་ཀྱི་གོ་དོན་ནི་སྔོན་འཇུག་གི་འཇུག་ཡུལ་དུ་རྗེས་
འཇུག་མི་བརྩི་བའི་མིང་གཞིའི་ཡི་གེ་ཉིད་རེ་རེ་ཡིན་ན་རྐྱང་པ་དང་། གཉིས་
གསུམ་འབྲེལ་བ་ཡིན་ན་བརྩེགས་མའི་ཐ་སྙད་འཇུག་ཅིང་འདོགས་ཅན་ཞེས་ཐ་
སྙད་ཟུར་དུ་བྱེད་པའང་བརྩེགས་མའི་བྱེ་བྲག་ཉིད་ཡིན་ཏེ། རིམ་པ་ལྟར།
བཀའ་ལྟ་བུ་དང་། བསྐོན་ལྟ་བུ་དང༌། བསྐྱེད་བཀྲུག་སོགས་ལྟ་བུ་སྟེ་ཕྱི་མ་
ནི་ཡ་ར་ལ་གསུམ་གྱི་འདོགས་ཟུར་དུ་བཤད་པ་ཙམ་མོ། །
ཞར་བྱུང་དུ་མི་འཇུག་པ་བཤད་པ་ནི། །
ཕོ་ནི་མ་ནིང་ལ་མི་འཇུག །
མོ་ནི་ཕོ་ལ་འཇུག་པ་མིན། །
མ་ནིང་རང་ལ་རང་མི་འཇུག །
རང་གི་སྡེ་དང་འཕྲད་པ་ན། །
ཕོ་ཡང་མོ་ལ་འཇུག་མི་འགྱུར། །
མ་ནིང་མོ་ཡང་དེ་བཞིན་ནོ། །
ཞེས་པས་བསྟན། དེ་ཡང་སྔོན་འཇུག་གི་ཕོ་བ་ཡིག་ནི་མིང་གཞིའི་མ་
ནིང་ཁ་ཆ་ཐ་ཕ་ཚ་རྣམས་ལ་མི་འཇུག་ཅིང་། སྔོན་འཇུག་མོ་འ་ཡིག་དང་དེའི་
ཤུགས་ཀྱིས་ཤིན་ཏུ་མོ་མ་ཡིག་དག་ནི་མིང་གཞིའི་ཕོ་ཀ་ཅ་ཏ་པ་ཙ་རྣམས་ལ་
འཇུག་པ་མིན། དེ་བཞིན་དུ་མ་ནིང་ནི་མིང་གཞིའི་མ་ནིང་ཁ་ཆ་ཐ་ཕ་ཚ་
རྣམས་རང་ལ་སྔོན་འཇུག་གིའང་མ་ནིང་རང་ག་ད་གཉིས་པོ་མི་འཇུག་པ་ཡིན་
ནོ། །ཡང་གོང་དུ་ཕོ་ནི་ཕོ་དང་མོ་ལ་འཇུག ཅེས་སོགས་བཤད་པའི་དམིགས་
བསལ་སྔོན་འཇུག་རྣམས་རང་རང་གི་གནས་ཡུལ་སྡེ་པ་སྟེ། བཞི་ཚན་སོ་སོའི་
མིང་གཞིའི་ཡི་གེ་རྣམས་དང་འཕྲད་པའི་ཚེ་ན་སྔོན་འཇུག་གི་ཕོ་བ་ཡིག་ཡང་ནི་
མིང་གཞིའི་མོ་བ་མ་དག་ལ་འཇུག་པར་མི་འགྱུར་ལ། ཡང་སྒྲས་ཕོ་ཡིག་པ་
ལའང་མི་འཇུག་པར་བསྟན་པ་དང་། དེ་བཞིན་དུ་སྔོན་འཇུག་གི་མ་ནིང་ག་
ད་གཉིས་ཀྱང་རང་སྡེའི་ཕོ་མོ་དག་ལ་མི་འཇུག་སྟེ། ག་ཡིག་ནི་མིང་གཞིའི་ཀ་

ག་ད་རྣམས་དང་། ད་ཡིག་ཏ་ད་ན་རྣམས་ལ་མི་འཇུག་པའོ། ། སྔོན་འཇུག་གི་
མོ་ཡིག་འ་ནི་རང་སྡེའི་མིང་གཞིའི་མོ་ཞ་ཟ་འ་ཡ་རྣམས་དང་ཡང་སྒྲའི་ཤུགས་
ཀྱིས་མོ་ཡིག་ཤུ་ས་དག་ལའང་མི་འཇུག་པ་དང་། དེ་བཞིན་དུ་སྔོན་འཇུག་གི་
ཤིན་ཏུ་མོ་མ་ཡིག་ནི་རང་སྡེའི་མིང་གཞིའི་མ་ནིང་ཐ་དང་མོ་དང་ཤིན་ཏུ་མོ་བ་མ་
རྣམས་ལའང་མི་འཇུག་པ་ནི་སྔ་མ་དེ་དག་བཞིན་ནོ། །ཞེས་སོ། །
གསལ་བཤད ཕོ་ནི་ཕོ་དང་མོ་ལ་འཇུག །ཅེས་པའི་སྔོན་འཇུག་
འཇུག་ཡུལ་གྱི་མིང་གཞི་ནི། སྤྱིར་སྔོན་འཇུག་འཇུག་རུང་གི་མིང་གཞིའི་ས་
དབང་དུ་བྱས་པ་སྟེ་ཐམས་ཅད་ལ་མ་ཁྱབ་པ་ནི་སྔོན་འཇུག་གཏན་ནས་མི་
འཇུག་པའི་ཝ་འ་ཧ་ཨ་བཞི་ལྟ་བུ་ཡོད་པར་མ་ཟད། སྤྱིར་སྔོན་འཇུག་འཇུག་
ནུང་ཡིན་ཡང་སྐབས་ཐོབ་ཀྱི་དབང་གིས་མི་འཇུག་པ་ཞར་བྱུང་མི་འཇུག་པ་
བཤད་པའི་སྐབས་སུ་བྱུང་བ་ལྟར་སྔོན་འཇུག་གཞན་རྣམས་ལའང་རིགས་
འགྲེའོ། །
1སྦྱོང་འདོགས་བརྩེགས་གསུམ་གྱི་གོ་དོན་གང་ཡིན་ནམ
2རྐྱང་འདོགས་གཉིས་གཅིག་ཏུ་བགྲང་ནའང་ཆོག་པའི་རྒྱུ་མཚན་གང་ཡིན་ནམ།

སློབ་ཚན་ཉེར་ལྔ་པ། སྔོན་འཇུག་གི་རྟགས་ཀྱི་
འཇུག་པ་བཤད་པ།
ཇི་ལྟར་འཇུག་བྱེད་བསྟན་པ།
དྲི་བས་མཚམས་སྦྱར་བ་ནི།
ཇི་ལྟར་འཇུག་པར་བྱེད་ཅེ་ན།
ཞེས་པའོ། །
ལན་གྱིས་བསྙད་པ་ནི།
ཕོ་ནི་དྲག་པའི་ཚུལ་གྱིས་ཏེ། །
མ་ནིང་རན་པར་འཇུག་པ་ཡིན། །
མོ་ནི་ཞན་པའི་ཚུལ་གྱིས་ཏེ། །
ཤིན་ཏུ་མོ་ནི་མཉམ་པས་སོ། །
ཞེས་པ་སྟེ། དེ་ཡང་སྔོན་འཇུག་གི་ཕོ་ཡིག་བ་ནི་མིང་གཞིའི་ཡི་གེ་རང་
གི་འཇུག་ཡུལ་དུ་གྱུར་པ་རྣམས་ལ་སྒྲ་དང་བྱེད་རྩོལ་དྲག་པའི་ཚུལ་གྱིས་འཇུག་
པ་ཡིན་ཏེ། མ་ནིང་ག་ད་གཉིས་ནི་སྒྲ་རྩོལ་རན་པར་འཇུག་པ་ཡིན་ལ། མོ་
ཡིག་འ་ནི་སྒྲ་རྩོལ་ཞན་པའི་ཚུལ་གྱིས་འཇུག་པ་ཡིན་ཏེ། ཤིན་ཏུ་མོ་མ་ནི་སྒྲ་
རྩོལ་མཉམ་པ་སྟེ་ཤིན་ཏུ་ལྷོད་པའི་ཚུལ་གྱིས་འཇུག་པར་ངེས་སོ། །ཞེས་པའོ། །
སྐབས་འདིའི་འཇུག་ཚུལ་ཡང་དྲག་ཞན་སོགས་སྒྲ་གདངས་ཁོ་ནའི་སྒོ་
ནས་བཞག་པའང་མ་ཡིན་ཏེ། མོ་དང་མ་ནིང་གི་འཇུག་ཚུལ་ལ་སྒྲ་དྲག་ཞན་
གྱི་དབྱེ་བ་ཆེར་མེད་ཀྱང་གཙོ་བོར་བྱེད་རྩོལ་ཆེ་ཆུང་གི་སྒོ་ནས་འབྱེད་དགོས་

ཤིང་།
གཞན་རྣམས་ལའང་སྒྲ་གདངས་དྲ་ག་ཞན་དུ་མ་ཟད་བྱེད་རྩོལ་ཆེ་ཆུང་

འཇུག་པ་བཤད་པ།
ཕོ་ནི་འདས་དང་གཞན་བསྒྲུབ་ཕྱིར། །
ཞེས་པ་སྟེ། དེ་ཡང་སྔོན་འཇུག་གི་ཕོ་ཡིག་བ་ནི་དགོས་པ་དུས་གསུམ་
ལས་བྱེད་པ་པོ་གཞན་དང་དངོས་སུ་འབྲེལ་བའི་བྱ་བ་བྱས་ཟིན་འདས་པ་བསྒྲུབ་
པའི་ཕྱིར་ཞུགས་པ། ཆུས་བཀང་། གོས་བཀབ་ལྟ་བུ་དག་སྟེ། དེ་ཡང་
བུམ་པ་ཆུས་བཀང་ལྟ་བུ་སྔོན་འཇུག་ཁོ་ནའི་བྱེད་པས་འདས་ཚིག་ཏུ་གྲུབ་པ་
དང་། ཐུགས་དམ་བསྐངས་ལྟ་བུ་སྔོན་འཇུག་ཕོ་ཡིག་དང་འབྲེལ་བ་ཙམ་ལས་
གཙོ་བོར་རྗེས་འཇུག་གི་བྱེད་པས་འདས་ཚིག་ཏུ་གྲུབ་པ་སོགས་བྱེ་བྲག་ཕྱེས་ནས་
ཤེས་པར་བྱ་སྟེ། དེས་ན་འདས་ཚིག་གི་དོན་དེ་དང་དངོས་པོ་བདག་གཞན་

དག་དང་བྱ་ཚིག་གིས་གསལ་མི་དགོས་པར་ཡུལ་གྱི་སྒྲ་མཚོན་ནུས་པ། གོས་
སོགས་ལ་བགོ་བ། རྟ་ལ་བཅིབ་པ། བསླབ་བྱ་ལ་བསླབ་པ་སོགས་དང་།
འཆད་འགྱུར་མ་ནིང་གི་འཇུག་པའི་སྐབས་སུ། གདམས་བྱ་ལ་གདམས་པ་
སོགས་དང་། མོ་དང་ཤིན་ཏུ་མོའི་འཇུག་པའི་སྐབས་སུའང་དེ་འདྲ་མང་དུ་
འབྱུང་བ་གོ་དགོས་སོ། །དེ་བཞིན་དུ་བ་ཡིག་དངོས་པོ་གཞན་བྱ་བའི་ཡུལ་དང་
འབྲེལ་བའི་བྱ་བ་ཉིད་ལ་འཇུག་པ་ནི། བཀའ་བར་བྱའོ། །བཀལ་ལོ་ལྟ་བུ་
དག་སྟེ་འདི་རྣམས་ལ་འཇུག་པ་ཡིན་ནོ། །ཞེས་པའོ། །（འདི་ནི་དཔེར་བརྗོད་
མཚོན་བྱེད་ཙམ་སྟེ་ཞིབ་པར་ཟུར་བཀོལ་རེའུ་མིག་ཀ་པ་ལས་རྟོགས་འཚལ།)
སྔོན་འཇུག་གི་མ་ནིང་དགོས་པ་གང་གི་ཕྱིར་འཇུག་པ་ནི།
མ་ནིང་གཉིས་ཀ་ད་ལྟར་ཆེད། །
ཅེས་པས་བསྟན་ཏེ། སྔོན་འཇུག་གི་མ་ནིང་ག་ད་གཉིས་ནི་དངོས་པོའི་
དབང་དུ་བྱས་ན་བདག་གཞན་གཉིས་ཀ་ལ་འཇུག་སྟེ། འདི་ལྟར་ག་ཡིག་
བདག་བྱེད་པ་པོ་ལ་འཇུག་པ་ནི། རྡོ་བ་གཅོག་པ་པོ། གཅོག་བྱེད་ལྟ་བུ་
དང་། བྱེད་པ་པོ་བདག་ལ་ཡོད་པའི་ལས་སམ་བྱེད་པ་ཙམ་ལ་འཇུག་པ་ནི།
གཅར་བར་བྱེད། གཅར་རོ་ལྟ་བུ་དང༌། གཞན་ཡང་ག་ཡིག་གཞན་བྱ་བའི་
ཡུལ་ཉིད་ལ་འཇུག་པ་ནི། གཅད་བྱའི་ཤིང་། གཉེར་བྱའི་དོན་ལྟ་བུ་རྣམས་
དང་། གཞན་བྱ་བའི་གཞི་དང་འབྲེལ་བའི་ལས་སམ་བྱ་བ་ཙམ་ལ་འཇུག་པ་
ནི། གཅད་པར་བྱ། གཅད་དོ་ལྟ་བུ་རྣམས་ལ་འཇུག་ཅིང་། དེ་བཞིན་དུ་
ད་ཡིག་བདག་བྱེད་པ་པོར་འཇུག་པ་ནི། སྣལ་མས་དཀྲི་བ་པོ། དཀྲི་བྱེད་ལྟ་
བུ་དང་། བྱེད་པ་ཙམ་ལ་འཇུག་པ་ནི། དཀྲི་བར་བྱེད། དཀྲིའོ་ལྟ་བུ་
རྣམས་དང་། གཞན ཡང་ད་ཡིག་གཞན་བྱ་བའི་ཡུལ་ལ་འཇུག་པ་ནི། དཀྲི་
བྱའི་མདོས་རིས། དགག་བྱའི་སྐྱོན་ལྟ་བུ་དང༌། བྱ་བ་ཙམ་ལ་འཇུག་པ།
དཀྲི་བར་བྱ། དཀྲི་ལྟ་བུ་དག་སྟེ། (ཞིབ་པར་རེའུ་མིག་ཁ་པར་གཟིགས་）
དེས་ན་མ་ནིང་གི་སྔོན་འཇུག་གཉིས་པོ་དེ་བཤད་མ་ཐག་པའི་འཇུག་ཡུལ་གཉིས་

པོ་དེར་མི་གཏོགས་པའི་དུས་ད་ལྟར་གྱི་ཆེད་དེའང་འཇུག་སྟེ། འདི་ལྟར།
གཅར་གྱིན་སྣང་ངོ༌། གཅར་བཞིན་པའོ། དཀྲི་ཡིན་སྣང་ངོ༌། དཀྲི་༌་
བཞིན་པའོ་ལྟ་བུ་སྔར་སྨོས་པའི་བདག་སྒྲའི་བྱེད་ཚིག་དེ་རྣམས་བརྗོད་ཚུལ་ཚིག་
གྲོགས་ཀྱི། ཁྱད་པར་དང་བཅས་དཔེར་བརྗོད་( ཞིབ་པར་རེའུ་མིག་ག་པར་
གཟིགས་)པར་བྱའོ། །
སྔོན་འཇུག་གི་མོ་ཡིག་དགོས་པ་གང་གི་ཕྱིར་འཇུག་པ་ནི།
མོ་ནི་བདག་ད་མ་འོངས་ཕྱིར། །
ཞེས་པས་བསྟན། དེ་ཡང་སྔོན་འཇུག་གི་མོ་ཡིག་འ་ནི། ཁུར་འཁུར་བ་
པོ། འཁུར་བྱེད་ལྟ་བུ། གང་ཞིག་ལས་སམ་བྱ་བ་དེ་ལས་ངེས་པར་ཐ་དད་
པར་གྱུར་པའི་བདག་བྱེད་པ་པོའི་དངོས་པོ་སྟོན་པའི་ཚིག་དངོས་དང༌། གང་
ཞིག་ལས་སམ་བྱ་རྒྱུ་དེ་དང་ཐ་མི་དད་པ་ལྟར་སྣང་བའི་བྱེད་པ་པོའི་ཚིག་
འཁོར་བར་འཁོར་བ་པོ། འཁོར་བྱེད་ལྟ་བུ་རྣམས་དང་། བདག་དང་
འབྲེལ་བའི་བྱེད་པ་ཙམ་ལ་འཇུག་པ། སྐུད་པ་འཁལ་བར་བྱེད་པ། འཁལ་
ལོ་ལྟ་བུ་རྣམས་ལ་འཇུག་ཅིང་། དེ་བཞིན་དུ་བདག་གཞན་གྱི་དབྱེ་བས་མ་
བསྡུས་པའི་དུས་མ་འོངས་པའི་དོན་དུ་འཇུག་པ། གཞན་དུ་འཁྱར་བར་
འགྱུར། ཡུལ་དུ་འཁྱམས་པར་འགྱུར་ལྟ་བུ་དག་སྟེ། རང་གི་ངང་གིས་
འབྱུང་བ་ལྟ་བུ་བྱེད་པོ་གཞན་མེད་པ་དང་། རགས་པར་བྱ་བྱེད་ཐ་དད་དུ་མི་
སྣང་བའི་འབྱུང་འགྱུར་གྱི་ཚིག་རྣམས་ཏེ། དེ་དག་སྟོན་པའི་ཕྱིར་འཇུག་
གོ །ཞེས་པའོ། །གཞན་ཡང་། འགག འགྱུར། འགྲུབ་ལྟ་བུ་དག་ཀྱང་
འདིར་བསྡུ། （འདིའང་མོ་ནི་བདག་དང་མ་འོངས་ཕྱིར། ཞེས་འདོན་པའི་
ལུགས་ཀྱི་དཔེར་བརྗོད་རེའུ་མིག་ང་པ་ལ་གཟིགས།)དེར་མ་ཟད་སྔོན་འཇུག་གི་
མོ་འ་ཡིག་དེ་ཉིད་གོང་སྨོས་ལྟར་བདག་གཞན་གྱི་དབྱེ་བས་མ་བསྡུས་པའི་དུས་
དུ་ལྟ་བར་འཇུག་པ་ནི། འཁོལ་བཞིན་པ། འཁལ་གྱིན་སྣང་ལྟ་བུ་དག་(སྟེ་
འདི་ནི་ད་ལྟ་བའི་ཚིག་གྲོགས་སྦྱར་བའི་དཔེར་བརྗོད་དང་། དེ་བཞིན་དུ་མོ་

ནི་བདག་ད་ཞེས་འདོན་པའི་ལུགས་ཀྱི་ད་ལྟ་བ་ལ་མོ་འ་ཡིག་དམིགས་བསལ་དུ་
འཇུག་པའི་དཔེར་བརྗོད་ཞིབ་པར་རེའུ་མིག་ཅ་པར་གཟིགས་)གོ།
སྔོན་འཇུག་གི་ཤིན་ཏུ་མོ་དགོས་པ་གང་གི་ཕྱིར་འཇུག་པ་ནི།
ཤིན་ཏུ་མོ་ནི་མཉམ་ཕྱིར་རོ། ། །
ཞེས་པའོ། །དེ་ཡང་སྔོན་འཇུག་གི་ཤིན་ཏུ་མོ་མ་ཡིག་ནི་སྔར་བཤད་པའི་
བདག་གཞན་དང་དུས་གསུམ་གྱི་བྲེ་བྲག་མེད་པར་ཐམས་ཅད་ལ་མཉམ་པ་སྟེ།
མཚུངས་པ་ཉིད་བསྒྲུབ་པའི་ཕྱིར་འཇུག་སྟེ། འདི་ལྟར། མཁས་པར་བྱས།
མཁས་པ། མཁས་པར་བྱེད། མཁས་བྱ། མཁས་པར་བྱ། མཁས་
བཞིན་པ། མཁས་པར་འགྱུར་ལྟ་བུ་དང༌། མཆི། མཆིས། མཆེད།
མཆོད་ལ་སོགས་པ། བདག་གཞན་དང་དུས་གསུམ་ལ་སོ་སོར་མི་དགོས་པར་
ཅི་རིགས་པར་སྦྱར་རོ། །ཞེས་སོ། ། དེར་ཡང་མངགས་དང་མཆིས་སོགས་
འདས་ཚིག་ལ་ཁྱད་པར་ཡོད་པ་རྣམས་ནི་རྗེས་འཇུག་གི་བྱེད་པ་ཡིན་པས་སྔོན་
འཇུག་མ་ཡིག་གི་འཇུག་པ་མི་མཉམ་པར་ཐལ་བའི་སྐྱོན་ཡང་མེད། (འདིའི་
དཔེར་བརྗོད་ཀྱང་ཞིབ་པར་རེའུ་མིག་ཆ་པ་ལ་གཟིགས་དགོས་ཤིང་། དེ་
བཞིན་དུ་སྔོན་འཇུག་སྔ་མ་བཞི་པོར་ཡང་བདག་གཞན་དུས་གསུམ་ལ་མཉམ་
པར་འཇུག་པ་མང་དུ་ཡོད་པས་ཕོ་ནི་འདས་དང་སོགས་ཀྱིས་བསྟན་པའི་གོ་རིམ་
ལྟར། ཕོ་བ་ཡིག་མཉམ་པར་འཇུག་པའི་དཔེར་བརྗོད་རེའུ་མིག་ཇ་པ་དང་།
མ་ནིང་ག་ཡིག་མཉམ་པར་འཇུག་པའི་དཔེར་བརྗོད་རེའུ་མིག་ཉ་པ། མ་ནིང་
ད་ཡིག་མཉམ་པར་འཇུག་པའི་རེའུ་མིག་ཏ་པ། མོ་འ་ཡིག་མཉམ་པར་འཇུག་
པའི་རེའུ་མིག་ཐ་པ་བཅས་སྔོན་འཇུག་ལ་ལྟོས་པའི་བདག་དུས་མཉམ་འཇུག་
པའི་དཔེར་བརྗོད་དང་།)དེ་བཞིན་དུ་འགྲེལ་ཆེན་ལས། སྔོན་འཇུག་མེད་
པར་ཡང་། རྟོགས། སྤུངས། སྣང༌། སྟེགས། རེངས། སྤྲུལ་
སོགས་མང་པོ་བདག་གཞན་དུས་གསུམ་ཀུན་ལ་གཟུགས་ཐ་དད་མེད་པར་
འཇུག་པས་འཇུག་ཡུལ་བདག་གཞན་སོགས་གང་ཡིན་ཚིག་གྲོགས་ལས་ཤེས་

པར་བྱ་དགོས་པ་རྣམས་ཀྱང་བློ་གྲོས་དང་ལྡན་པ་རྣམས་ཀྱིས་རྟོགས་པར་
བྱའོ། །(ཞེས་གསུངས་པ་ལྟར་སྔོན་འཇུག་མེད་པའི་བྱ་ཚིག་བདག་གཞན་དུས་
གསུམ་ལ་མཉམ་པར་འཇུག་པའི་དཔེར་བརྗོད་མིང་གཞིའི་ཀ་མད་ཀྱི་གོ་རིམ་
ལྟར་བསྒྲིགས་པའི་རེའུ་མིག་ད་པ་ལ་གཟིགས་ཏེ་ཤེས་དགོས་པ་དང༌། དེའི་ཞོར་
དུ་བདག་གཞན་དུས་གསུམ་དུ་གཏོགས་པའི་བྱ་ཚིག་མིན་ཡང་སྐུལ་ཚིག་ལ་
འཇུག་ཚུལ་རྣམས་ཀྱང་ཤེས་པར་བྱའོ། །)
བསམ་གཞིག
1ཅིའི་ཕྱིར་འཇུག་གི་བྱ་ཚིག་སོ་སོའི་འཇུག་ཚུལ་རེའུ་མིག་གི་སྟེང་ནས་ཕྱེ་བ་ལ་
དགོས་པ་ཅི་ཞིག་ཡོད་དམ།
2རེའུ་མིག་འདི་རྣམས་ལ་གཞན་དང་མི་འདྲ་བའི་ཁྱད་ཆོས་གང་ཞིག་ཡོད་དམ།
སྦྱོང་གཞི།
1ཕོ་ནི་འདས་དང་སོགས་ཚིག་རྐང་སྔ་མ་གསུམ་གྱིས་བྱ་ཚིག་གི་རིགས་གང་ཞིག་
བསྟན།
2ཚིག་རྐང་བཞི་པས་བྱ་ཚིག་གང་ཞིག་བསྟན།
3བྱ་བྱེད་ཐ་མི་དད་པའི་བྱ་ཚིག་ལ་གཟུགས་འགྱུར་གྱི་བྱ་ཚིག་ཡོད་དམ།
4གཟུགས་འགྱུར་གྱི་བྱ་ཚིག་ཡིན་ན་སྔོན་འཇུག་ཁོ་ན་འགྱུར་བའི་བྱ་ཚིག་ཡིན་པས་
ཨེ་ཁྱབ།
5གཟུགས་མི་འགྱུར་གྱི་བྱ་ཚིག་ལ་བདག་དུས་འབྱེད་བྱེད་གང་ཡིན།

སློབ་ཚན་ཉེར་བདུན་པ། སྔོན་འཇུག་གི་རྟགས་ཀྱི་
འཇུག་པ་བཤད་པ།
ལམཁས་ཅི་ཕྱིར་འཇུག་གི་བདག་གཞན་དུས་གསུམ་གྱི་བསྡུས་དོན།
གཞན་ཡང་འདིར་བདག་གཞན་བྱ་བྱེད་དང་དུས་གསུམ་གྱི་ཚུལ་གསུངས་
པ་ཡང་འདི་ལྟར་ཡིན་ཏེ། ལས་གང་ཞིག་བྱེད་པོ་གཞན་དང་དངོས་སུ་འབྲེལ་
བའི་དབང་དུ་བྱས་ནས། ( དཔེར་ན། ཡི་གེ་འབྲི་ལྟ་བུའི་བྱེད་ཚིག་ལས་
མཚོན་ན)བྱེད་པ་པོའི་དངོས་པོ་(བཀྲ་ཤིས་ལྟ་བུ）དེ་ཉིད་དང་དེའི་བྱེད་པ་
( འ བྲི་བྱེད་ཀྱི་ལག་པོ། འབྲི་ལྷུག་འབྲི་བའི་བྱེད་ལས་)དང་བཅས་པ་ལ་ནི་
བདག་ཅེས་བྱ་ཞིང་། དེའི་བསྒྲུབ་པར་བྱ་བའི་（བྱ་ཚིག་གིས་མཚོན་པའི་)
ཡུལ་གྱི་དངོས་པོ་(བྲི་གཞིའི་ཤོག་བུ། བྲི་བྱའི་ཡི་གེ་བྲི་བའི་)བྱ་བ་དང་།
བཅས་པ་ལ་ནི་གཞན་ཞེས་བྱའོ། །དེ་བཞིན་དུ་བྱེད་པ་པོ་གཞན་དང་དངོས་སུ་
འབྲེལ་མ་འབྲེལ་(གྱི་བྱ་བྱེད་ཐ་དད་མི་དད་)ཇི་ལྟར་ཡང་རུང་བྱ་བ་བྱས་ཟིན་
པ་ནི་དུས་འདས་པ་དང་བྱ་བ་བྱེད་པར་འགྱུར་བ་ནི་དུས་མ་འོངས་པ་དང༌།
བྱ་བ་བྱེད་བཞིན་པ་ནི་དུས་ད་ལྟ་བ་ཡིན་ནོ། །གཞན་དུ་བྱེད་པའི་ལས་དང་བྱ་
བའི་ལས་ཞེས་ལས་ཀྱི་ཚིག་ལ་གཉིས་སུ་དབྱེ་བའང་དབྱེ་བ་དེ་དག་ཏུ་འདུས་ཏེ་
དུས་གསུམ་གྱི་དབང་གིས་བྱེད་པའི་ལས་( མཚོན་བྱེད་ཀྱི་བྱེད་ཚིག་)ནི་(དུས་
ལ་སྦྱར་ན) དུས་ད་ལྟ་བ་དང༌། བྱ་བའི་ལས་ནི་དུས་མ་འོངས་པར་འདུ་ཞིང་
བདག་གཞན་གྱི་དབང་གིས་བྱེད་པོ་གཞན་དང་དངོས་སུ་འབྲེལ་བའི་(བྱེད་

འབྲེལ་ལས་ཚིག་གི་)བྱེད་པ་བདག་དང་། བྱ་བ་གཞན་ཡིན་པ་བཤད་མ་ཐག་
པ་ལྟར་རོ། །རྒྱུ་མཚན་འདིས་དུས་གསུམ་གྱི་དབྱེ་བས་ནི་བྱེད་ལས་དང་འབྲེལ་
བའི་ངག་གི་སྦྱོར་བ་(བྱ་བྱེད་ཐ་དད་པའི་བྱ་ཚིག་དང༌། ཐ་མི་དད་པའི་བྱ་
ཚིག་）ཐམས་ཅད་ལ་ཁྱབ་ཅིང༌། བདག་གཞན་གྱི་དབྱེ་བས་ནི་(བྱ་བྱེད་ཐ་མི་
དད་པའི་བྱ་ཚིག་དང༌། བྱ་བྱེད་ཐ་དད་པའི་འདས་ཚིག་ལའང་མི་ཁྱབ་པས་)
དེ་ཙམ་དུ་ཁྱབ་པ་མ་ཡིན་ཡང་། གཞུང་འདིར་བྱེད་པ་པོ་དང་བྱ་བའི་ཡུལ་གྱི་
སྒྲ་རྣམས་(བྱེད་ཚིག་དང་བྱ་ཚིག་གིས་)བསྡུ་བའི་ཕྱིར་བདག་གཞན་གྱི་དབྱེ་བ་
ཟུར་དུ་མཛད་པ་ཡིན་ཞིང་། དེའི་ཞར་ལས་བདག་གཞན་དང་འབྲེལ་བའི་བྱ་
བྱེད་ཀྱི་ཚིག་ཕན་ཚུན་( མཚོན་བྱ་དང་མཚོན་བྱེད་) ཤེད་མཚུངས་པ་( ཡི་
གཟུགས་འགྱུར་གྱི་བྱ་ཚིག་)རྣམས་ཀྱང་བསྡུས་པ་ཡིན་ནོ། །
དེའང་འདིར་ཁ་སྐོང་དུ་གསལ་བཤད་ཅུང་ཟད་བྱས་ན། བདག་གཞན་
ཟེར་བ་ནི་སྤྱིར་རང་དང་གཞན་ལ་བདག་དང་གཞན་ཟེར་བའི་དོན་མིན་པར་བྱ་
བྱེད་ཐ་དད་དུ་ཡོད་པའི་བྱ་བ་ཞིག་གི་བྱེད་ཚིག་གིས་མཚོན་པ་དེ་ལ་བདག་དང་།
བྱ་ཚིག་གིས་མཚོན་པ་དེ་ལ་གཞན་ཟེར་བ་ཡིན། དེའང་བྱེད་ཚིག་གིས་མཚོན་
དགོས་པ་ནི། བྱེད་པ་པོ་དང༌། བྱེད་པ། བྱེད་པའི་ལས་གསུམ་ཡིན་ཞིང་།
དེ་རྣམས་ལ་བདག་ཏུ་གཏོགས་པའི་ཆོས་གསུམ་ཞེས་བརྗོད་ན། རེ་རེ་ནས་
བདག་གཞན་གཉིས་སུ་ཕྱེ་བའི་བདག་ཡིན་པར་གོ་ཐུབ། བྱ་ཚིག་གིས་མཚོན་
དགོས་པ་ནི། བྱ་བ་སྒྲུབ་པའི་གཞིའི་རྣམ་པར་གནས་པའི་བྱ་བའི་ཡུལ་བྲི་གཞི་
ཤོག་བུ་ལྟ་བུ་དང་། བྱ་རྒྱུའི་ལས་ཀྱི་རྣམ་པར་གནས་པའི་ལས་ཀྱི་དངོས་པོ་བྲི་
བྱའི་ཡི་གེ་ལྟ་བུ་དང་། ལས་དེ་བྱེད་པའི་ཡི་གེ་བྲི་བའི་བྱ་བ་ལ་བྱ་བའི་ལས་
ཞེས་བརྗོད་པ་དེ་གསུམ་ཡིན་ཞིང་། དེ་རྣམས་ལ་གཞན་དུ་གཏོགས་པའི་ཆོས་
གསུམ་ཞེས་བརྗོད་ན། རེ་རེ་ནས་བདག་གཞན་གཉིས་སུ་ཕྱེ་བའི་གཞན་ཡིན་
པར་གོ་ཐུབ་པའི་དགོས་པ་ཡོད་པའོ། །
བྱ་བྱེད་ཤེད་མཚུངས་ཀྱི་བྱ་ཚིག་ཟེར་བ་ནི། མདོར་ན་གཟུགས་འགྱུར་

གྱི་བྱ་ཚིག་ལ་ཟེར་བ་སྟེ། སི་ཏུའི་འགྲེལ་ཆེན་མཚོ་སྔོན་ལྕགས་པར་མའི་ཤོག་
ལྡེབ་169པའི་ཉིན་ཕྲེང་10པ་ནས། དེའང་དཔེར་ན། གཅར་བར་བྱེད།།
གཅར་རོ། དཀྲི་བར་བྱེད། དཀྲིའོ་ལྟ་བུ་ད་ལྟ་བའི་སྒྲ་ཡིན་མོད་ཀྱི་གཟུང་
བར་བྱ། གཟུང་ངོ༌། དགང་བར་བྱ། དགང་ངོ༌། ལྟ་བུ་རྣམས་གཞན་
གྱི་སྒྲ་ལའང་དེ་དང་ཤེད་མཚུངས་ཡོད་པས། སྔར་སྟོབས་མཚུངས་ཀྱི་བདག་
གཞན་དུ་ཟློས་ཕྱེ་བའི་བདག་སྒྲའི་ཁོངས་སུ་བསྡུས་ནས་བརྗོད་ཟིན་པས་འདིར་
ནི་དོན་གྱིས་བདག་བྱེད་པའི་ཚིག་ཡིན་ཡང་གཞན་གྱི་སྒྲ་ལ་དེ་དང་ཤེད་མཚུངས་
སྦྱར་རྒྱུ་མེད་པས། གོང་སྨོས་བདག་སྒྲའི་ཁོངས་སུ་སྡུད་པར་མི་འོས་པའི།
གཅར་གྱིན་སྣང་ངོ༌། གཅར་བཞིན་པའོ། དཀྲི་ཡིན་འདུག་གོ དཀྲི་ཡ་
བཞིན་པའོ། ལྟ་བུ་སྔར་སྨོས་པའི་བདག་སྒྲའི་བྱེད་ཚིག་དེ་རྣམས་ཉིད་བརྗོད་
ཚུལ་ཚིག་གྲོགས་ཀྱི་ཁྱད་པར་དང་བཅས་པས་དཔེར་བརྗོད་པར་བྱའོ། ། ཞེས་
གསུངས་པ་འདིས། བདག་གཞན་སོ་སོར་མཚོན་ནུས་པའི་གཟུགས་འགྱུར་གྱི་
བྱ་ཚིག་ལ། བྱ་བྱེད་ཤེད་མཚུངས་ཀྱི་བྱ་ཚིག་དང༌། བདག་དུས་ཚིག་གྲོགས་
ཀྱིས་འབྱེད་དགོས་པའི་གཟུགས་མི་འགྱུར་བའི་བྱ་ཚིག་ལ་ཤེད་མཚུངས་སྦྱར་རྒྱུ་
མེད་པའི་བྱ་ཚིག་ཅེས་བསྟན་པར་གོ་ནུས་པའོ། །
ད་དུང་འདས་ཚིག་དང་། སྐུལ་ཚིག་གཉིས་བདག་གཞན་གང་གི་
ཁོངས་སུ་གཏོགས་པ་བཤད་མེད་པས་དེ་ལྟར་ཇི་ཡིན་སྙམ་ན། དེ་ནི་འདས་
སྐུལ་གཉིས་ཀྱིས་བདག་གཞན་གང་ཡང་མི་སྟོན་པའི་རྒྱུ་མཚན་གྱིས་དེ་དང་དེའི་
ཁོངས་སུ་གཏོགས་པ་བཞག་ཏུ་མེད་པ་སྟེ། གངས་དཀར་མཆོག་སྤྲུལ་བཤད་
སྒྲུབ་ཆོས་ཀྱི་སེངྒེའི་ཞལ་སྔ་ནས། བྱས་ཟིན་འདས་པ་ཁོ་ན་སྟེ། །བདག་དང་
གཞན་དུ་དབྱེ་བ་མེད། ། སྐུལ་ཚིག་ཀྱང་ནི་དེ་དང་མཚུངས། །ཞེས་གསུངས་པ་
དེ་དོན་དངོས་དང༌ མཐུན་པའི་གསུང་ཡིན་པའི་ཕྱིར། དེའང་ཡིན་ཏེ།
སྐབས་འདིའི་བདག་དུས་ཀྱི་དབྱེ་གཞི་བྱ་ཚིག་ཡིན་པས་ན་བྱ་ཚིག་གང་ཞིག་
བདག་གཞན་ལ་སྦྱར་རུང་ཞིང༌། དེ་དང་དེ་མཚོན་ནུས་པ་ཞིག་ཡིན་ན་དེ་

དག་གི་ཁོངས་སུ་གཏོགས་པར་བཞག་ཆོག་པ་དང༌། དེ་དག་ལ་འཇུག་པའི་
དཔེར་བརྗོད་ཀྱང་འགོད་ཐུབ་དགོས་པ་ལ། འདས་སྐུལ་གཉིས་ཀྱིས་བདག་
གཞན་སྟོན་པའི་དཔེར་བརྗོད་འཇོག་ཏུ་མེད་པའི་ཕྱིར། གལ་ཏེ་ཡོད་ན་ཞོག་
དང་དེས་ཆོག་གོ།
དེ་ལྟར་ཅི་ཕྱིར་འཇུག་གི་དཀའ་བའི་གནད་འདིར། བལྟས་ན་ཚིག་
ཉུང་མོད། བརྟགས་ན་རྒྱུ་ཆེ་ཞིང་གཏིང་ཟབ་པས། གནའ་ནས་ད་བར་
བཀའ་དྲིན་ཅན་གྱི་མཁས་དབང་དུ་མར་དཀའ་ཚེགས་ཆེན་པོ་བྱུང་ཡོད་པ་
མཁྱེན་གསལ་ལྟར་ཡིན་སྟབས། བདག་ཅག་ལྟ་བུ་ལྟ་ཅི་སྨོས། དེས་ན་རེ་
ཞིག་ཚིག་ཚོགས་སྐྱུངས་ཕྱིར་དེ་ཙམ་གྱིས་འཐུས་པར་བྱས་སོ། །
བསམ་གཞིག
1བདག་གཞན་དང་དུས་གསུམ་གྱི་དབྱེ་བའི་བར་ཁྱབ་ཆེ་ཆུང་ཁྱད་པར་གང་ཞིག་
ཡོད་དམ།
2བདག་དུས་ཁྱད་པར་བསྒྲུབ་ཕྱིར་འཇུག་པའི་བྱ་ཚིག་དང་གཟུགས་འགྱུར་གྱི་བྱ་
ཚིག་དོན་གཅིག་ཏུ་བཟུང་ཆོག་པའི་རྒྱུ་མཚན་གང་ཡིན་ནམ།
3གཟུགས་འགྱུར་གྱི་བྱ་ཚིག་ཡིན་ན་སྔོན་འཇུག་འགྱུར་བའི་གཟུགས་འགྱུར་ཁོ་ན་
ཡིན་པས་མ་ཁྱབ་ཟེར་དོན་ཅི་ཡིན་ནམ།
སྦྱོང་གཞི།
1གཟུགས་འགྱུར་གྱི་བྱ་ཚིག་ཡིན་ན་བདག་གཞན་དབྱེ་བ་ཡོད་པས་ཨེ་ཁྱབ།
2བྱ་བྱེད་ཐ་དད་པའི་བྱ་ཚིག་ཡིན་ན་གཟུགས་འགྱུར་གྱི་བྱ་ཚིག་ཡིན་པས་ཨེ་ཁྱབ།
3བྱ་བྱེད་ཀྱི་ཚིག་གང་རུང་ཡིན་ན་བདག་གཞན་གང་རུང་སྟོན་པས་ཨེ་ཁྱབ་
4ཤེད་མཚུངས་སྒྱུར་དུ་ཡོད་པའི་བྱ་ཚིག་ཡིན་ན་བྱ་བྱེད་ཐ་དད་པའི་བྱ་ཚིག་ཡིན་
པས་ཨེ་ཁྱབ།

སློབ་ཚན་ཉེར་བརྒྱད་པ། རྗེས་འཇུག་གི་རྟགས་ཀྱི་
འཇུག་པ་བཤད་པ།
ཁབརྟགས་སོ་སོར་ངོས་འཛིན་པ་བཤད་པ།
སྤྱིར་རྟགས་གསུམ་དུ་དབྱེ་བ་བསྟན་པ་ནི།
རྗེས་འཇུག་ཡི་གེ་བཅུ་པོ་ལ། །
ཕོ་མོ་མ་ནིང་གསུམ་དུ་དབྱེ། །
ཞེས་པས་བསྟན། དེ་ཡང་རྗེས་འཇུག་ཡི་གེ་ག་ང་ད་ན་བ་མ་འ་ར་ལ་ས་
སྟེ་བཅུ་པོ་དེ་རྣམས་ལའང་(རྟགས་)གསུམ་དུ་དབྱེ་བར་བྱ་སྟེ། འདི་ལྟར་ག་
ད་བ་ས་བཞུ་ཕོ་ཡིག་དང༌། ང་མ་འ་གསུམ་མོ་ཡིག་དང༌། ན་ར་ལ་གསུམ་མ་
ནིང་སྟེ། ས་བཅད་གསུམ་དུ་དབྱེ་བར་བྱའོ། །ཞེས་པའོ། ། །
འདིར་ཕོ་མོ་མ་ནིང་གི་དབྱེ་ཚུལ་ཡང་རྗེས་འཇུག་དེ་ཉིད་མིང་གཞིའི་ཡི་གེ་
གང་ལ་ཞུགས་པ་ལས་བརྗོད་པའི་སྒྲ་གདངས་དྲག་ཞན་བར་མར་འགྱུར་བའི་ཆ་
ནས་བཞག་པ་སྟེ། དེ་ཡང་མིང་གཞི་གང་གི་མཐར་ཡང་རུང་གི་ད་བ་ས་
རྣམས་ཞུགས་པ་སྒྲ་དྲག་པ་དང༌། ང་མ་འ་རྣམས་ཞུགས་པ་སྒྲ་ཞན་པ་དང་།
ན་ར་ལ་རྣམས་ཞུགས་པ་སྒྲ་བར་མར་འགྱུར་བ་རྣམས་དག་པར་བཀླག་པའི་
དབང་དུ་བྱས་ན་མངོན་སུམ་གྱིས་གྲུབ་པ་ཡིན་ནོ། །
ནང་གསེས་བརྒྱད་དུ་དབྱེ་བ་བསྟན་པ་ནི།

ཕོ་ལ་སྐྱེས་བུ་རབ་འབྲིང་གསུམ། །
མོ་ལ་མོ་དང་ཤིན་ཏུ་མོ། ། །
མ་ནིང་འགྱུར་དང་མཚན་གཉིས་དང༌། །
མཚན་མེད་དག་དང་གསུམ་དུ་འདོད། །
ཅེས་པས་བསྟན་ཏེ། དེ་ལྟར་རྗེས་འཇུག་ལ་རྟགས་གསུམ་དུ་ཕྱེ་བ་དེ་ལ་
སླར་ཡང་ནང་གསེས་( རྗེས་འཇུག་ནང་ཕྲད་ཡོད་མེད་)ཀྱི་སྒོ་ནས་རྣམ་པ་
བརྒྱད་དུ་དབྱེ་སྟེ། འདི་ལྟར་རྗེས་འཇུག་ཕོ་ལ་དབྱེ་ན། རྗེས་འཇུག་ག་ཡིག་
ལ་ཡང་འཇུག་ས་ཞུགས་པ་ནི་རྗེས་འཇུག་ནང་ཕྲད་ཀྱི་སྟོབས་ལས་སྒྲ་དྲག་པའི་
དྲག་པར་འགྱུར་བའི་ཕྱིར་སྐྱེས་བུ་རབ་དང་། རྗེས་འཇུག་བ་ལ་ཡང་འཇུག་ས་
ཡིག་ཞུགས་པ་ནི་སྒྲ་དྲག་པའི་འབྲིང་དུ་འགྱུར་བས་སྐྱེས་བུ་འབྲིང་པོ་དང་།
(དེའང་རྗེས་འཇུག་ག་བ་གཉིས་རྗེས་འཇུག་གི་ཕོ་ཡིག་ཡིན་པ་འདྲ་ཞིང་ཡང་
འཇུག་ས་ཡིག་ཞུགས་པའང་འདྲ་ན་རབ་འབྲིང་གི་ཁྱད་པར་གང་གིས་འཇོག་
སྙམ་ན། དེ་ནི་མིང་གཞི་འདྲ་བ་རེའི་རྗེས་སུ་ག་བ་ཡང་འཇུག་ཅན་སོ་སོར་
སྦྱར་ཏེ་ཀློག་པའི་སྒྲ་གདངས་ལ་དྲག་ཞན་གྱི་ཁྱད་པར་མངོན་སུམ་དུ་ཐོན་པའི་
རྒྱུ་མཚན་གྱིས་ཡིན་ཏེ། དཔེར་ན་ད་བ་ས་གསུམ་ཕོར་འདོད་པའི་ལུགས་ཀྱི་
རབ་འབྲིང་གི་ཁྱད་བཞིན་ནོ། །） ག་བ་གཉིས་ཀྱི་མཐར་ཡང་འཇུག་མ་ཞུགས་
པ་དང༌། ས་དེའི་མཐའ་རྣམས་ནི་སྒྲ་དྲག་པའི་ཞན་པར་འགྱུར་བས་སྐྱེས་བུ་
ཐ་མ་སྟེ་གསུམ་མོ། ། དེ་བཞིན་དུ་རྗེས་འཇུག་གི་མོ་ལའང་དབྱེ་ན། ང་མ་
གཉིས་ལ་ཡང་འཇུག་ཞུགས་པ་ནི་( རྗེས་འཇུག་ནང་ཕྲད་ཀྱི་སྟོབས་ལས་）སྒྲ་
ཞན་པའི་དྲག་པར་འགྱུར་བས་མོ་ཙམ་དང་། དེ་གཉིས་ལ་ཡང་འཇུག་མ་
ཞུགས་པ་དང་འ་ཡིག་གི་མཐའ་རྣམས་ནི་སྒྲ་ཤིན་ཏུ་ཞན་པར་འགྱུར་བས་ཤིན་
ཏུ་མོ་སྟེ་གཉིས་སུ་དབྱེ་བ་དང་། རྗེས་འཇུག་མ་ནིང་ལའང་དབྱེ་ན། མ་ནིང་
ན་ར་ལ་གསུམ་པོ་མིང་གཞིའི་ཕོ་ཡིག་གི་མཐར་ཡང་འཇུག་ཡོད་མེད་གང་རུང་
དང་མོ་ཡིག་གི་རྗེས་སུ་ཡང་འཇུག་མེད་པར་ཞུགས་པའི་ཚེ་ནི་སྒྲ་བར་མའི་དྲག་

པའམ་ཞན་པར་འགྱུར་བས་འགྱུར་བ་མ་ནིང་དང་མིང་གཞིའི་མོ་ཡིག་གི་མཐར་
ཞུགས་ཤིང་ཡང་འཇུག་དང་བཅས་པར་གྱུར་པའི་ཚེ་ནི་སྒྲ་བར་མ་ལས་དྲག་ཞན་
གཉིས་ཀའི་ཆ་དང་ལྡན་པར་འགྱུར་བས་མ་ནིང་མཚན་གཉིས་པ་དང་། མིང་
གཞིའི་མ་ནིང་གི་མཐར་ཞུགས་པའི་ཚེ་ཡང་འཇུག་ཡོད་མེད་ཇི་ལྟར་རུང་(མིང་
རྗེས་གཉིས་ཀ་མ་ནིང་ཡིན་པའི་སྟོབས་ཀྱིས་)སྒྲ་བར་མ་ཙམ་ལས་དྲག་ཞན་གང་
དུའང་མི་འགྱུར་བའི་ཕྱིར་འདི་རྣམས་ནི་མཚན་མེད་མ་ནིང་དག་སྟེ། དེ་དང་
གསུམ་དུ་འདོད་པ་ཡིན་ནོ། །ཞེས་པའོ། །དེ་ལྟར་རྟགས་གསུམ་བསྡོམས་པའི་
ནང་གསེས་བརྒྱད་དུ་འགྱུར་བ་ཡིན་ནོ། །
དེའང་ནང་གསེས་ཀྱི་རྟགས་དབྱེ་བའི་སྐབས་འདིར། ཕོ་མོ་གཉིས་ཀྱི་
རྟགས་མིང་གཞི་ལ་ལྟོས་མི་དགོས་པ་དང༌། ན་ནིང་གི་རྟགས་མིང་གཞི་ལ་
ལྟོས་དགོས་དོན་གང་ཞེ་ན། དེ་ནི་ཕོ་མོ་གཉིས་རང་རང་གིས་འབྱེད་དུ་ཡོད་
ལ། མ་ནིང་རང་གི་རྟགས་ཟེར་བ་ཞིག་མེད་པས་ཕོ་མོའི་རྟགས་གང་ཞིག་ལྡན་
མིན་གྱི་སྒོ་ནས་འབྱེད་དགོས་པའི་རྒྱུ་མཚན་གྱིས་ཡིན་ཏེ། མིང་གཞི་དང་རྗེས་
འཇུག་གཉིས་ཀ་མ་ནིང་ཡིན་ན་མཚན་མེད་མ་ནིང་ཟེར་དོན་ཡང་མ་ནིང་ལ་
རང་རྟགས་མེད་པའི་རྒྱུ་མཚན་ལ་ཐུག་གོ། །
བསམ་གཞིག
1དྲག་པ་གསུམ་ཉིད་ཅེས་པའི་དོན་སི་ཏུས་སྔོན་རྗེས་མིང་གསུམ་གྱི་དྲག་པ་ཕོ་
གསུམ་ཕྲད་པ་ལ་མི་འདོད་པའི་རྒྱུ་མཚན་ཅི་ཡིན་ནམ། །
2རྗེས་འཇུག་ག་བ་ས་ཞུགས་ཅན་ཕོ་ཡིག་འདྲ་བར་རབ་འབྲིང་དུ་འཇོག་པའི་རྒྱུ་
མཚན་ཅི་ཡིན་ནམ།
སྦྱོང་གཞི།
1ཕོ་གསུམ་མོ་གཉིས་ཀྱི་རྟགས་ཀྱི་དབྱེ་བ་འབྱེད་བྱེད་གང་།
2ཕོ་མོ་གཉིས་ཀྱི་རྟགས་ཀྱི་དབྱེ་བ་མིང་གཞི་ལ་ལྟོས་མི་དགོས་དོན་གང་།
3མ་ནིང་གི་རྟགས་མིང་གཞི་ལ་ལྟོས་དགོས་དོན་གང་།

སློབ་ཚན་ཉེར་དགུ་པ། རྗེས་འཇུག་གི་རྟགས་ཀྱི་
འཇུག་པ་བཤད་པ།
ཕོ་མོ་སོགས་རྟགས་དེ་རྣམས་ཀྱི་འཇུག་ཚུལ་རྒྱས་པར་བཤད་
པ་ལས་གང་ལ་འཇུག་བྱེད་སོགས་བསྟན་པ།
མདོར་བསྟན་པ་ནི།
དེ་ཡང་བྱེད་པ་བཞི་བྱེད་དེ། །
གང་ལ་འཇུག་བྱེད་གང་གིས་བྱེད། །
ཇི་ལྟར་འཇུག་བྱེད་ཅིའི་ཕྱིར་བྱེད། །
ཅེས་པས་བསྟན། དེ་ཡང་རྗེས་འཇུག་ཕོ་མོ་མ་ནིང་གསུམ་རེ་རེ་ལའང་
བྱེད་པ་བཞི་བཞིའི་སྒོ་ནས་འཇུག་ཚུལ་ཤེས་པར་བྱེད་དགོས་པ་ཉིད་དེ། འདི་
ལྟར་འཇུག་ཡུལ་ཡི་གེ་གང་ལ་འཇུག་པར་བྱེད་པ་དང༌། འཇུག་པ་པོ་གུང་
གིས་འཇུག་པར་བྱེད་པ་དང་། ཚུལ་ཇི་ལྟར་འཇུག་པར་བྱེད་པ་དང་།
དགོས་པ་ཅིའི་ཕྱིར་འཇུག་པར་བྱེད་པ་སྟེ་བཞིའོ། །ཞེས་སོ། །
རྒྱས་པར་བཤད་པ་ལས་གང་ལ་འཇུག་བྱེད་བསྟན་པ་ནི།
གང་ལ་ཡི་གེ་ཐམས་ཅད་ལ། །
ཞེས་པས་བསྟན། དེ་ཡང་རྗེས་འཇུག་གི་ཡི་གེ་བཅུ་པོ་དེ་དག་འཇུག་
ཡུལ་ཡི་གེ་གང་དང་གང་ལ་འཇུག་པ་ནི་མིང་གཞིའི་ཡི་གེ་ཐམས་ཅད་ལ་བྱེ་བྲག་
མེད་པར་འཇུག་པ་ཡིན་ནོ། །ཞེས་པའོ། །

གང་གིས་འཇུག་པ་ནི།
གང་གིས་བཅུ་པོ་དེ་དག་གིས། །
ཞེས་པས་བསྟན། དེ་ཡང་ཡི་གེ་ཐམས་ཅད་ཀྱི་རྗེས་སུ་འཇུག་པ་པོ་ཡི་གེ་
གང་དང་གང་ཞིག་གིས་འཇུག་པར་བྱེད་ཅེ་ན་སྔར་བཤད་པའི་རྗེས་འཇུག་ཡི་གེ་
བཅུ་པོ་དེ་དག་གིས་འཇུག་གོ །ཞེས་པའོ། །
ཇི་ལྟར་འཇུག་འཆད་པ་ལས་མདོར་བསྟན་པ་ནི།
ཇི་ལྟར་རྣམ་པ་གཉིས་ཡིན་ཏེ། །
སྒྲ་ཡི་འཇུག་ཚུལ་དོན་གྱི་ཚུལ། །
ཞེས་པས་བསྟན་ཏེ། རྗེས་འཇུག་རྣམས་ཚུལ་ཇི་ལྟར་འཇུག་པའང་རྣམ་
པ་གཉིས་ཀྱི་སྒོ་ནས་ཤེས་པར་བྱ་དགོས་པ་ཡིན་ཏེ། རྗེས་འཇུག་ཞུགས་ཚུལ་
གྱིས་སྒྲ་དྲག་ཞན་དུ་གྱུར་པ་སྒྲ་ཡི་འཇུག་ཚུལ་དང་། དེ་ལྟར་ཞུགས་པས་དོན་
ཅི་ཞིག་སྟོན་པ་དོན་གྱི་འཇུག་ཚུལ་ལོ། །ཞེས་པའོ། །
ཇི་ལྟར་འཇུག་གི་རྒྱས་བཤད་སྒྲའི་འཇུག་ཚུལ་ལས་དྲག་ཞན་སྤྱིར་འཇུག་
ཚུལ་ནི། །
ཕོ་གསུམ་མོ་གཉིས་མ་ནིང་གསུམ། །
དྲག་ཞན་བར་མ་གསུམ་དུ་འཇུག །
ཅེས་པ་སྟེ། དེའང་རྗེས་འཇུག་གི་ཡི་གེ་བཅུ་ལས་ཕོ་སྐྱེས་བུ་རབ་འབྲིང་
ཐ་གསུམ་དང་། མོ་མོ་ཙམ་དང་ཤིན་ཏུ་མོ་གཉིས། མ་ནིང་འགྱུར་དང་
མཚན་གཉིས་མཚན་མེད་གསུམ་སྟེ་འཇུག་ཚུལ་གྱི་སྒོ་ནས་དབྱེ་བ་དེ་རྣམས་རིམ་
པ་བཞིན་དུ་ཕོ་གསུམ་མིང་གཞིའི་ཡི་གེ་གང་ལ་ཞུགས་ཀྱང་བརྗོད་པའི་སྒྲ་
གདངས་དྲུག་པར་འགྱུར་བས་དྲག་པར་འཇུག་པ་དང་། དེ་བཞིན་དུ་མོ་
གཉིས་ཞན་པར་འཇུག་པ་དང་། མ་ནིང་བོར་མ་སྟེ་རན་པར་འཇུག་པ་དང་
གསུམ་དུ་འཇུག་གོ །ཅེས་སོ། །
དེ་ལྟར་དྲག་ཞན་བར་མ་གསུམ་དུ་འཇུག་པའི་རྒྱུ་མཚན་དེས། སྤྱིར་

བཏང་རྗེས་འཇུག་ལ་ཕོ་མོ་མ་ནིང་གསུམ་དུ་རྣམ་པར་བཞག་པའང་ཡིན་ནོ་ཞེས་
ཞར་ལས་བསྟན་པར་གྲུབ་བོ། །
སྒྲའི་འཇུག་ཚུལ་ལས་ནང་གསེས་ཀྱི་འཇུག་ཚུལ་ནི།
དྲག་པ་གསུམ་ཉིད་ནང་ཕྲད་དམ། །
གལ་ཏེ་ཞན་པ་ནང་ཕྲད་ན། །
དེ་ལའང་ནང་གི་ཆ་ཤས་ཀྱིས། །
དེ་ཡང་དྲག་ཞན་གཉིས་སུ་དབྱེ། །
མ་ནིང་གསུམ་དུ་གང་གཏོགས་པ། །
དྲག་དང་ཕྲད་ན་དྲག་པར་འགྱུར། །
ཞན་དང་ཕྲད་ན་ཞན་པར་འགྱུར། །
གཉིས་ཀ་དག་དང་ཕྲད་གྱུར་ན། །
དེ་ནི་གཉིས་ཀ་ཅན་དུ་འགྱུར། །
གཉིས་ཀ་དག་དང་མ་ཕྲད་ན། །
གང་དུ་ཡང་ནི་མི་འགྱུར་རོ། །
དེས་ན་འགྱུར་དང་མཚན་གཉིས་དང༌། །
མཚན་མེད་དག་དང་གསུམ་དུ་འདོད། །
དེ་ནི་སྒྲ་ཡི་འཇུག་ཚུལ་ལོ། །
ཞེས་པས་བསྟན། དེ་ཡང་རྟགས་ངོས་འཛིན་གོང་དུ་སོང་བ་ལྟར་རྗེས་
འཇུག་ལ་ནང་གསེས་ཀྱིས་རྟོགས་བརྒྱུད་དུ་དབྱེ་བ་ནི་སྒྲའི་འཇུག་ཚུལ་གྱི་དབང་
གིས་ཡིན་པས་དེ་རྣམས་ལ་སྒྲའི་འཇུག་ཚུལ་ཐ་དད་པ་བརྒྱུད་དུ་ཅི་ལྟར་དབྱེ་ཞེ་
ན། དྲག་པ་གསུམ་སྟེ་ཕོ་ཡིག་སྐྱེས་བུ་རབ་འབྲིང་ཐ་གསུམ་ནི་རྗེས་འཇུག་ཉིད་
ནང་ཕྲད་དུ་གྱུར་པ་ལ་ལྟོས་ནས་དབྱེ་སྟེ་མིང་གཞི་གང་གི་མཐར་ཡང་རུང་རྗེས་
འཇུག་གི་ཕོ་ཡིག་རྣམས་ཡང་འཇུག་དང་བཅས་ཞུགས་པས་སྒྲ་དྲག་པ་གཞིར་
བཞག་པའི་ནང་གསེས་དྲག་འབྲིང་གང་རུང་དུ་གྱུར་པའི་ཆ་ནས་སྐྱེས་བུ་རབ་

འབྲིང་གཉིས་སུ་འབྱེད་ཅིང་། ཡང་འཇུག་མེད་པར་ཞུགས་པས་སྒྲ་དྲག་པའི་
ཞན་པར་འགྱུར་བའི་ཆ་ནས་སྐྱེས་བུ་ཐ་མར་འབྱེད་པའི་ཕྱིར། འདིར་དམ་
ཞེས་པ་སྡུད་པའི་ཚིག་ཕྲད་དེ་གཤམ་དུ་དབྱེ་ཞེས་གསུངས་པ་དང་སྦྲེལ་བའི་སླད་
དུའོ། དེ་བཞིན་དུ་གལ་ཏེ་ཞན་པ་སྟེ་མོ་ཡིག་རྣམས་རྗེས་འཇུག་ནང་ཕྲད་ཀྱིས་
མིང་གཞིར་ཞུགས་པ་ཡོད་ན་དེར་ལྟོས་པས། དེ་དག་ལའང་ནང་གི་ཆ་ཤས་སྒྲ་
འཇུག་དྲག་ཞན་སོགས་ཀྱིས། སྤྱིར་ཞན་པ་དེ་ལ་ཡང་ནང་གསེས་དྲག་ཞུན་
གཉིས་སུ་དབྱེ་སྟེ། ཡང་འཇུག་དང་བཅས་པའི་མོ་ཡིག་ཞུགས་པ་མོ་ཙམ་དང་།
ཡང་འཇུག་མེད་ན་ཤིན་ཏུ་མོར་འབྱེད་པའི་ཕྱིར་རོ། ། ( འདིར་ཤེས་དགོས་པ་
ནི་ནང་ཕྲད་ཁོ་ནའི་སྒོ་ནས་མིན་པར་ནང་ཕྲད་ཡོད་མེད་གཉིས་ཀ་ལ་ལྟོས་ནས་
དབྱེ་དགོས་པ་འགྲེལ་བས་བསྟན་པ་བཞིན་ཡིན། དེས་ན་དྲག་པ་གསུམ་ཉིད་
ནང་ཕྲད་དམ། ཞེས་སྡུད་པའི་ཕྲད་འདིས། འོན་ཏེ་མ་ཕྲད་པའི་ཁྱད་པར་
ལས། ཕོ་གསུམ་གྱི་དབྱེ་བ་དང་། གལ་ཏེ་ཞན་པ་ནང་ཕྲད་ན། དེ་ལའང་
རྗེས་འཇུག་ནང་ཕྲད་དམ། འོན་ཏེ་མ་ཕྲད་པའི་ནང་གི་ཆ་ཤས་སམ་ནང་ཕྲད་
ཡོད་མེད་ཀྱི་ཁྱད་པར་ལས་མོ་དེའང་དྲག་ཞན་གཉིས་སུ་དབྱེ་ཞེས་པའི་དོན་དུ་
འགྲེལ་ཡང་རུང་སྙམ་མོ། །) དེ་བཞིན་དུ་འགྱུར་བ་སོགས་མ་ནིང་གསུམ་དུ་
གང་ཞིག་གཏོགས་པར་གྱུར་པའི་རྗེས་འཇུག་གི་ཡི་གེ་དེ་རྣམས་མིང་གཞིར་
འཇུག་ཚུལ་དང་རྗེས་འཇུག་ནང་ཕྲད་གཉིས་ཀ་ལ་ལྟོས་ནས་དབྱེ་སྟེ། (གོང་
དུ་བཤད་པ་བཞིན་མ་ནིང་རང་ལ་འབྱེད་བྱེད་ཀྱི་རྟགས་མེད་པས་)དེ་རྣམས་
མིང་གཞིའི་ཡི་གེ་དྲུག་པ་དང་ཕྲད་པར་གྱུར་ན་ཡང་འཇུག་ཡོད་མེད་ཇི་ལྟར་
རུང་སྒྲ་དྲུག་པར་འགྱུར་ཞིང་། ཞན་པ་དང་ཕུད་པར་གྱུར་ན་ཡང་འཇུག་མེད་
པའི་ཚེ་ཞན་པར་འགྱུར་བ་(ལ་འགྱུར་བ་མ་ནིང་ཟེར་བ་)དང༌། མིང་གཞི་
ཞན་ཅིང་ཡང་འཇུག་དྲག་པའི་བར་དུ་ཆུད་པས་དྲག་ཞན་གཉིས་ཀ་དག་དང་
ཕྲད་པར་གྱུར་ན། མ་ནིང་དེ་རྣམས་ནི་སྒྲ་དྲག་ཞན་གཉིས་ཀྱི་ཅན་དུ་འགྱུར་བ་
(ལ་མཚན་གཉིས་མ་ནིང་ཟེར་བ་)དང༌། མིང་གཞི་དྲག་ཞན་གཉིས་ཀ་དག་
